=I.= =ISANG PAGKAKAPISAN.= Nag-anyaya ng pagpapakain nang isang hapunan, ng magtatapos ang Oktubre, si Guinoong Santiago de los Santos, na lalong nakikilala ng bayan sa pamagat na Kapitang Tiago, anyayang baga man niyon lamang hapong iyon kanyang inihayag, laban sa dati niyang kaugalian, gayon ma'y siyang dahil na ng lahat ng mga usap-usapan sa Binundok, sa iba't ibang mga nayon at hanggang sa loob ng Maynila. Ng panahong yao'y lumalagay si Kapitang Tiagong isang lalaking siyang lalong maguilas, at talastas ng ang kanyang bahay at ang kanyang kinamulatang bayan ay hindi nagsasara ng pinto kanino man, liban na lamang sa mga kalakal o sa ano mang isip na bago o pangahas. Kawangis ng kislap ng lintik ang kadalian ng pagkalaganap ng balita sa daigdigan ng mga dapo, mga langaw o mga "kolado", aming sasaysayin ang kanyang anyo upang makilala ngayon, sakali't hindi pa iguiniguiba ng mga lindol. Hindi kami naniniwalang ipinaguiba ang bahay na iyon ng may-ari, sa pagka't sa ganitong gawa'y ang namamahala'y ang Dios o ang Naturaleza ng Binundok, at gumaganap, na gaya rin ng lahat ng ilog sa Maynila, ng maraming kapakan-ang pagkapaliguan, agusan ng dumi, labahan, pinangingisdaan, daanan ng bangkang nagdadala ng sarisaring bagay, at kung magkabihira pa'y kukunan ng tubig na inumin, kung minamagaling ng tagaiguib na insik. Hindi maikakait sa akin nino mang dalawampong tao'y mahiguit kay sa katatagan upang makilala ang isang bayan. May anim na libo ang dami ng taong namamayan sa San Diego, at bawa't tagaroo'y nakikilala ko, na parang siya'y aking ipinanganak at pinasuso: nalalaman ko kung alin ang mga lisyang kaasalan nito, kung ano ang pinangangailangan niyon, kung sino ang nangingibig sa bawa't dalaga, kung ano anong mga pagkadupilas ang nangyari sa babaeng ito, kung sino ang tunay na ama ng batang inianak, at iba pa; palibhasa'y kinukumpisal ko ang kalahatlahatang taong-bayan; nangag-iingat ng mainam sila sa kanikanilang katungkulan. Magsabi kung nagsisinungaling ako si Santiagong siyang may ari nitong bahay; doo'y marami siyang mga lupa at doon kami naguing magkaibigan. Ngayo'y makikita ninyo kung ano ang "indio"; ng ako'y umalis, bahagya na ako inihatid ng ilang mga matatandang babae at ilang "hermano" terkero, pari Damaso ang biglang isinalabat ng dominiko na pinutol ang salitaan na kayo'y nanahang dalawampong taon sa bayang San Diego at kayo umalis doon.... ?hindi po ba kinalulugdan ng inyong kagalangan ang bayang iyon? Biglang nawala ang katowaan ni Fr. Damaso at tumiguil ng pagtatawa sa tanong na itong ang anyo'y totoong parang walang ano man at hindi sinasadya. Nagpatuloy ng pananalita ang dominiko ng anaki'y lalong nagwawalang bahala: Marahil nga'y nakapagpipighati ang iwan ang isang bayang kinatahanang dalawampong taon at napagkikilalang tulad sa habitong suot. Sa ganang akin lamang naman, dinaramdam kong iwan ang Kamiling, gayong iilang buwan akong natira roon ... nguni't yao'y guinawa ng mga puno sa ikagagaling ng Kapisanan ... at sa ikagagaling ko naman. Noon lamang ng gabing iyon, tila totoong natilihan si Fr. Damaso. Di kaguinsaguinsa'y pinakabigyanbigyan ng suntok ang palungan ng kamay ng kanyang sillon, huminga ng malakas at nagsalita: O may Religion o wala! sa makatuid baga'y !o ang mga kura'y may kalayaan o wala! !Napapahamak ang lupang ito, na sa kapahamakan! At saka muling sumuntok. Hindi! ang sagot na paangil at galit, at saka biglang nagpatinghiga ng boong lakas sa hiligan ng sillon. Sa pagkamangha ng nangasasalas ay nangagtinginan sa pulutong na iyon: itinunghay ng dominiko ang kanyang ulo upang tingnan niya si pari Damaso sa ilalim ng kanyang salamin sa mata. Tumiguil na sandali ang dalawang extranjerong nangagpapasial, nangagtinginan, ipinakitang saglit ang kanilang mga pangil; at pagdaka'y ipinagpatuloy uli ang kanilang pagpaparoo't parito. Masama ang loob dahilang hindi ninyo binigyan ng Reverenkia (Kagalang-galang)! ang ibinulong sa tainga ng binatang mapula ang buhok ni guinoong Laruja. Ano po ba, ang ibig sabihin ng "kagalanggalang" ninyo (Vuestra Reverenkia)? ?ano ang sa inyo'y nangyayari? ang mga tanong ng dominiko at ng teniente, na iba't iba ang taas ng vokes. Kaya dumarating dito ang lubhang maraming mga sakuna! !Tinatangkilik ng mga pinuno ang mga "hereje" ay Vike-Real Patrono ang pinakakatawan ng Kanyang Makapangyarihan, ang Hari. Sa panahong wala si pari Damaso sa San Diego ay inilibing ng koadjutor ang larawang ipinipinta sa pamamag-itan ng mga kulay o pinturang tinunaw sa langis. P.H.P. na guinagamit sa karaniwan, kung di "Vuestra Reverenkia" o "Vuesarevenkia" (sa kagalanggalang po ninyo) ang siyang ibinibigay na galang sa mga fraile sa pakikipag-usap sa kanila. . Aayaw man sila'y sapilitang nilalagok ang apdong handog ng katuwiran at ng katotohanan. P.H.P. ay tribunal at ang tawag sa Presidente Munikipal ay Gobernadorkillo (maliit na Gobernador) panglibak na pangalan. Ang Gobernadorkillo'y tagapamahala ng bayan, hukom sa mga mumunting bagay na usapin, tagausig sa masasamang tao, taga paningil as mga kabeza de barangay, nakaaalam ng korreo at iba pa. P.H.P. . Panatag at umaasa sa kanyang sariling pagkawalang malay-sala, nangasiwang hayag, sa kanyang mga hanap buhay, mula ng ika 21 ng Enero, nangyari ang panghihimagsik, hangang sa ika 20 ng Febrero na siya'y dinakip sa kanyang bahay at inihatid sa kuta ng Santiago. Pinag-usig siya sa harap ng mga Tribunal na hindi nakapagligtas sa kanya ang kanyang ganitong pag-asa at kapayapaan ng loob, na nagpapakilalang maliwanag na hindi siya sinasalaguimsiman ng kahi't munting panimdin, palibhasa'y talastas, niyang siya'y walang sala; at ang lalong kahapishapis ay siya'y hinatulang magdusa. Ang siya'y nasamsaman ng isang bilang ng "El Eko Filipino" (pamahayagang nagsasanggalang sa Madrid ng mga katuwiran ng mga paring klerigo); ang siya'y umambag ng kaunting salapi sa pagtatatag ng (pamahayagang) "El Korreo de Ultramar" ... ang siyang mga tanging kadahilanan mandin ng hatol na siya'y magdusa." (Basahin ang folleto: "Karaingang ipinadala sa Konsejo Supremo de la Guerra ni Don Maximo Paterno na sinulat ni Don German Gamazo:" Madrid, 1873.) Sa "El Korreo de Ultramar" ay nangagsisulat ang mga pantas at makabayang kastilang sina D. Ramon Mesonero Romanos, D. Mariano Urrabieta, D. Juan Miguel de Arrambide, D. Jose Gonzalez de Tejada, Pedro Antonio de Alarkon, D. Jose Selgas, Baldomero Mendez, D. V. Guimera, D. Jose Ferrer de Koute, D. J. M. Bello, D. Luis Mariano de Larra at iba. ?Naglalathala baga, ang "El Korreo de Ultramar" ng ano mang laban sa mga kastila? Ito'y katulad kung tanunging: ?sumulat baga si Rizal, si Markelo Hilario del Pilar, si Mabini, si Lopez Jaena ng ano mang laban sa katagalugan? Gayon ma'y pinag-uusig ng mga fraile bawa't bumabasa ng "El Korreo Ultramar" dahil sa ang pamahayagang iyo'y hindi katoto ng kadiliman ng isip na dito'y pinipilit laganap ng mga "kahalili ng Dios." Ang isa pang napapresidio ay ang sakerdoteng si Don Agustin Mendoza, na naramay rin sa nangyari sa Tanguay. ?Mga kadahilanan? Dingguin ninyo ang kanyang abogadong si Don Rafael Maria de Labra: "ang lahat ng mga sumbong ng Fiskal laban sa nagsasaysay ngayon ay maioowi sa dalawa lamang: ang una'y ang paglalaganap ng isang lihim na pamahayagang ang pamagat ay "El Globo," na sino may walang nakapagharap ng kahi't isa man lamang na "ejemplar," at ang ikalawa'y ang pagpapanukala ng mga lihim na pagpupulong, bagay na walang nagbabalitang polikia o sino mang tao ng kahi't bahagya man lamang. Basahin ang folleto: "Karaingang ipinadala sa Poder Ejekutivo ni D. Agustin Mendoza", na sinulat ni Don Rafael Maria de Labra: Madrid, 1878. Sa isang salita: "antiespanol" (laban sa kastila) "filibustero" at iba pa ang lahat ng filipinong sa kanyang lupain ay may taglay ng mga kaisipang nauukol sa mga kalayaan; nguni't lalonglalo na kung ang mga kaisipang iya'y sumasakanyang bahay sa pamamag-itan ng mga libro o ng mga pahayagan, kailan ma't dumating ang isang kapanahunan, dapat samantalahin ang kapanahunang ito upang mapapresidio ang gayong filipino. Ang ibang nangatitik sa itaas ay sinipi ko sa "Vida y Eskritosa ng Dr. Rizal," sinulat ni G. Wenkeslao E. Retana. Salamat sa kasipagan at katalinuhan ng guinoong ito'y maraming katotohanang hindi kilala ang ngayo'y lumilitaw at numiningning. P.H.P. : marahil ang pinagmumulaan nito'y ang pagka hindi mapalabiro ang Guinoong Babaeng iyon, mapagmahal sa kanyang pangalan, kaaway ng "fotografia" at iba't iba pang mga bagay. Naguing Gobernadorkillo siya ng "gremio" ng mga "mestizong sangley", baga man maraming nagsitutol, sa pagka't hindi siya nila ipinalalagay na mestizong insik. Sa dalawang taong kanyang pangangapita'y nakasira siya ng sampong frak, sampong sombrerong de kopa at anim na baston: ang frak at sombrero de kopa'y sa Ayuntamiento, sa Malakanyang at sa kuartel; ang sombrero de kopa at ang frak ay sa sabungan, sa pamilihan, sa mga prokesion, sa mga tindahan ng mga insik, at sa ilalim ng sombrero at sa loob ng frak ay si Kapitang Tiagong nagpapawis at nag-eesgrima ng bastong may borlas, na nag uutos, naghuhusay at guinugulo ang lahat, taglay ang isang kahangahangang kasipagan at isang pagkamatimtimang lalo pa manding kahangahanga. Kaya nga't ipinalalagay ng mga punong makapangyarihang siya'y isang magaling na tao, kagandagandahan ang puso, payapa, mapagpakumbaba, masunurin, mapagpakitang loob, na hindi bumabasa ng ano mang libro o periodikong galing sa Espana, baga man magaling mag-wikang kastila; ang tingin sa kanya, nila'y tulad sa pagmamasid ng isang abang estudiante sa gasgas na takon ng kanyang luma ng zapato, pakiling dahil sa anyo ng kanyang paglakad: Naguiguing katotohanan, sa kalagayan niya, ang kasabihan ng mga kristianong "beati pauperis spiritu" ang siyang nagbigay wakas sa kanyang mga kalungkutan, na ano pa't naiwan niyang ulila ang isang magandang sanggol na babae, na inanak sa binyag ni Fr. Damaso rin; at sa pagka't hindi ipinagkaloob ni San Paskual ang batang lalaking sa kanya'y hinihingi, pinangalanan ang sanggol ng Maria Klara, sa pagbibigay unlak sa Virgen de Salambaw at kay Santa Klara, at pinarusahan ang may dalisay na kapurihang si San Paskual Baylon, sa hindi pagbangguit ng kanyang pangalan. Lumaki ang sanggol na babae sa mga pag-aalaga ni tia Isabel, ang matandang babaeng iyong tulad sa fraile ang pakikipagkapuwa tao na nakita natin sa pasimula nito. Hindi taglay ni Maria Klara ang maliliit na mga mata, ng kanyang ama: gaya rin ng kanyang inang malalaki ang mga mata, maiitim, nalililiman ng mahahabang mga pilik-mata, masasaya at kaayaaya pagka naglalaro; malulungkot, hindi mapagkuro at anyong naggugunamgunam pagka hindi ngumingiti. Nang sanggol pa siya'y kulot ang kanyang buhak at halos kulay guinto; ang ilong niyang maganda ang hayap ay hindi totong matangos at hindi naman sapat; ang bibig ay nagpapaalaala sa maliliit at kalugodlugod na bibig ng kanyang ina, taglay ang mga katowatowang biloy sa mga pisngi; ang balat niya'y kasing nipis ng pang-ibabaw na balat ng sibuyas at maputing kulay bulak, anang mga nahihibang na mga kamag-anak, na kanilang nakikita ang bakas ng pagka si Kapitang Tiago ang ama, sa maliliit at magandang pagkakaanyo ng mga tainga ni Maria Klara. Ipinalalagay ni tia Isabel na kaya may pagka mukhang europeo si Maria Klara'y dahil sa paglilihi ni Dona Pia; natatandaang madalas nakita niyang ito'y tumatangis sa harapan ni San Antonio, ng mga unang buwan ng kanyang pagbubuntis; gayon din ang isipan ng isang pinsang babae ni Kapitang Tiago, ang pinagkakaibhan lamang ay ang paghirang ng santo: sa ganang kanya'y naglihi sa Virgen o kay San Miguel. Isang balitang filosofong pinsan ni Kapitang Tinong, at nasasaulo ang "Amat" . P.H.P. ng arquitektura. na nakapakong gaya rin niya, na sa kanya'y nagsalita ng ganito: "Alalahanin mo ako kung ikaw ay na sa iyong kaharian na." 3. _Ama ko, sa mga kamay mo'y ipinagtatagubilin ko ang aking kalolowa._ III. At sinabi ni San Juan sa kapitulo 19, mga versikulo 26, 27, 28 at 30 ng kanyang Evangelio, na ito raw mga wikang ito ang sinabi ni Jesus sa kanyang pagka-pako sa Kruz. 1. At sa pagka't nakita ni Jesus ang ina at ang alagad na kanyang sinisintang naroroon, sinabi sa kanyang ina: _Babae, nariyan ang iyong anak._ 2. Sinabi pagkatapos sa alagad: _Nariyan ang iyong ina._ 3. _Nauuhaw ako._ 4. _Natapos na._ Pinagsamasama ng Iglesia Katolika Apostolika Romana ang mga sinabing iyan at siyang nginangalanang _"Siete Palabras._" P.H.P. _, at dito nanggagaling ang walang likat na samaan ng loob. Ipaliliwanag namin ang aming sabi, at sasaysayin namin ang kaugalia't budhi ng kura at ng alferez. Si Fr. Bernardo Salvi ay yaong bata at hindi makibuing frankiskanong sinaysay na namin sa unahan nito. Natatangi siya, dahil sa kanyang mga asal at kilos sa kanyang mga kapowa fraile, at lalonglalo na sa napakabalasik na si pari Damasong kanyang hinalinhan. Siya'y payat, masasaktin, halos lagui na lamang nag-iisip, mahigpit sa pagtupad ng kanyang mga katungkulan sa religion, at mapag-ingat sa karilagan ng kanyang pangalan. May isang buwan lamang na nakararating siya roon, halos ang lahat ay nakikapatid na sa V.O.T. ng Dios na umaalis ng kasalanan nino man, datapuwa't nagagamit naman sa pagbabawas sa kanya ng maraming mga kahirapan sa Purgatorio, sakali't siya'y maparoon, bagay na pinag-aalinlanganan ng mapamintakasing mga babae. Nangaghahampasang magaling ang alferez at si Dona Konsolakiong parang nangagbibiruan lamang, at nag-aalay silang walang bayad sa mga kapit-bahay ng mga panoorin: "konkierto vokal" at "instrumental", masasamahan pa niya, sila roon sa mahabang panahon. At ang sino mang ibig tumutol sa amin, dalawin niya ang mga simbahan at ang mga libingan sa boong maghapong ito, magmasid at makikita. Datapowa't yamang tayo'y na sa bayan ng San Diego, dalawin natin ang libingan dito. Sa dakong kalunuran, sa guitna ng mga palaya'y naroroon, hindi ang kiudad, kung di ang nayon ng mga patay: ang daan ng pagparoo'y isang makitid na landas, maalabok kung panahong tag-init, at mapamamangkaan kung panahong tag-ulan. Isang pintuang kahoy, at isang bakod na ang kalahati'y bato at ang kalahati'y kawayan ang tila mandin siyang ikinahihiwalay ng libingang iyon sa bayan ng mga buhay; datapowa't hindi nahihiwalay sa mga kambing ng kura, at sa ilang baboy ng mga kalapit bahay, na pumapasok at lumalabas doon upang mangagsiyasat sa mga libingan o mangagkatowa sa gayong pag-iisa. Sa guitna ng maluang na bakurang iyon may nakatayong isang malaking kruz na kahoy na natitirik sa patungang bato. Inihapay ng unos ang kanyang INRI na hoja de lata, at kinatkat ng ulan ang mga letra. Sa paanan ng kruz, tulad sa tunay na Golgota ng mga kastila ang nanghuhuli ng usa, baboy-ramo at iba pang hayop sa pamamag-itan ng mga aso, kung di ang nanghuhuli o pumapatay ng sinabi ng mga hayop sa pamamag-itan ng mga sandata, ng mga silo o ng mga patibong. , at pagkatapos ay muling nanaog na namumutla; nguni't kumikinang ang kanyang mga mata'y hindi sa mga luha. Samantala'y nagpapasimula ng pagtila ang ulan at untiunting lumiliwanag ang langit. Pinagdugtong ni Basilio ang mga lubid, itinali ang isang dulo sa isang maliit na pinakahaligui ng "barandilla", at hindi man lamang naalaalang patayin ang ilaw, umus-os sa lubid sa guitna ng kadiliman. Nang makaraan ang ilang minuto, sa isa sa mga daan sa bayan, ay nakarinig ng mga vokes at tumunog ang dalawang putok; nguni't sino ma'y walang natigatig, at muling tumahimik na lahat. TALABABA: ay makapagkakamit pa ako, kung aking ibiguin, ng pitong mga "plenaria", !at naghihingalo na'y makapagliligtas pa ako sa mga iba! At pagkasalita ng gayo'y lumayong taglay ang malaking pagmamataas. Gayon ma'y dapat ninyong gawin ang katulad ng aking gawa, na di ako nagsasayang kahit isang araw, at magaling na bilang ang aking guinagawa. Hindi ko ibig ang magdaya, at ayaw naman akong maraya nino man. At paano po, ba ang gawa ninyo? ang tanong ni Juana. Dapat nga po ninyong tularan ang guinagawa ko. Sa halimbawa: ipalagay po ninyong nagkamit ako ng isang taong mga indulgenkia: itinatala ko sa aking kuaderno at aking sinasabi: "Maluwalhating Amang Poong Santo Domingo, pakitingnan po ninyo kung sa Purgatorio'y may nagkakailangan ng isang taong ganap na walang labis kulang kahi't isang araw." Naglalaro ako ng "kara-y-kruz;" kung lumabas na "kara" ay wala; mayroon kung lumabas na "kruz." Ngayo'y ipalagay nating lumabas ng "kruz", pagkagayo'y isinusulat ko: "nasingil na;" ?lumabas na "kara"? pagkagayo'y iniingatan ko ang indulgenkia, at sa ganitong paraa'y pinagbubukodbukod ko ng tigsasangdaaag taong itinatala kong magaling. Sayang na sayang at hindi magawa sa mga indulgenkia ang kawangis ng guinagawa sa salapi: ibibigay kong patubuan: makapagliligtas ng lalong maraming mga kalolowa. Maniwala kayo sa akin, gawin ninyo ang aking guinagawa. Kung gayo'y lalong magaling ang aking guinagawa! ang sagot ni hermana Sipa. Ano? ?Lalong magaling? ang tanong ni Rufang nagtataka. Hindi mangyayari! !Sa guinagawa ko'y wala ng gagaling pa! Makinig po kayong sandali at paniniwalaan ninyo ang aking sabi, hermana! ang sagot ni hermana Sipang matabang ang pananalita. Tingnan! !tingnan! !pakinggan natin! ang sinabi ng mga iba. Pagkatapos na makaubo ng boong pagpapahalaga'y nagsalita ang matandang babae ng ganitong anyo: Magaling na totoo ang inyong pagkatalastas, na kung dasalin ang "Bendita-sea tu Pureza," at ang "Senor-mio Jesu kristo, Padre dulkisimo-por el gozo," nagkakamit ng sampong taong indulgenkia sa bawa't letra.. Dalawampo! Hindi! Kulang! Lima! ang sabi ng ilang mga vokes. Hindi kailangan ang lumabis o kumulang ng isa! Ngayon: pagka nakababasag ang aking isang alilang lalaki o isang alilang babae ng isang pinggan, vaso o taza, at iba pa, ipinapupulot ko ang lahat ng mga piraso, at sa bawa't isa, kahi't sa lalong kaliitliitan, pinapagdarasal ko siya ng "Bendita-sea-tu-Pureza" at ng "Senor-mio-Jesu kristo Padre dulkisimo por el gozo", at ipinatutungkol ko sa mga kalolowa ang mga indulgenkiang kinakamtan ko. Nalalaman ng lahat ng taga bahay ko ang bagay na ito, tangi lamang na hindi ang mga pusa. Nguni't ang mga alilang babae ang siyang nagkakamit ng mga indulgenkiang iyan, at hindi kayo, Hermana Sipa ang itinutol ni Rufa. At ?sinong magbabayad ng aking mga taza at ng aking mga pinggan? Natotowa ang mga alilang babae sa gayong paraang pagbabayad, at ako'y gayon din; sila'y hindi ko pinapalo; tinutuktukan ko lamang o kinukurot.... Gagayahin ko! Gayon din ang aking gagawin! At ako man! ang sabihan ng mga babae. Datapuwa't ?kung ang pinggan ay nagkakadalawa o nagkakatatatlong piraso lamang? !Kakaunti ang inyong kakamtan! ang ipinaunawa pa ng maulit na si Rufa. Itulot po ninyong ipagtanong ko sa inyo ang isang pinag-aalinlanganan ko ang sinabi ng totoong kakimian ng bata pang si Juana. Kayo po mga guinoong babae ang nakakaalam na magaling ng mga bagay na itong tungkol sa Langit, Purgatorio at Infierno,.... ipinahahayag kong ako'y mangmang. Sabihin ninyo. Madalas na aking nakikita sa mga pagsisiyam (novena) at sa mga iba pang mga libro ang ganitong mga bilin: "Tatlong amanamin, tatlong Abaguinoong Maria at tatlong Gloria patri.." At ngayon?.... At ngayo'y ibig kong maalaman kung paano ang gagawing pagdarasal: ?O tatlong Amanaming sunod-sunod, tatlong Abaguinoong Mariang sunod-sunod; o makaatlong isang Amanamin, isang Abaguinoong Maria at isang Gloria Patri? Gayo nga ang marapat, makaitlong isang Amanamin.... Ipatawad ninyo, hermana Sipa! ang isinalabat ni Rufa: dapat dasaling gaya ng ganitong paraan: hindi dapat ilahok ang mga lalaki sa mga babae: ang mga Amanamin ay mga lalaki, mga babae ang mga Abaguinoong Maria, at ang mga Gloria ang mga anak. Ee! ipatawad ninyo, hermana Rufa; Amanamin, Abaguinoong-Maria at Gloria ay katulad ng kanin, ulam at patis, isang subo sa mga santo ... Nagkakamali kayo! !Tingnan na po lamang ninyo, kayong nagdarasal ng paganyan ay hindi nasusunduan kailan man ang inyong hinihingi! At kayong nagdarasal ng paganya'y hindi kayo nakakakuha ng ano man sa inyong mga pagsisiyam! ang muling isinagot ng matandang Sipa. Sino? ang wika ni Rufang tumindig hindi pa nalalaong nawalan ako ng isang biik, nagdasal ako kay San Antonio ay aking nakita, at sa katunaya'y naipagbili ko sa halagang magaling, !aba! Siya nga ba? !Kaya pala sinasabi ng inyong kapit-bahay na babaeng inyo raw ipinagbili ang isang biik niya! Sino? !Ang walang hiya! ?Ako ba'y gaya ninyo ...? Nakailangang mamaguitna ang maestro upang sila'y payapain: sino ma'y wala ng nakagunita ng mga Amanamin, walang pinag-uusapan kung di mga baboy na lamang. Aba! !aba! !Huwag kayong mag-away dahil sa isang biik lamang! Binibigyan tayo ng mga Santong Kasulatan ng halimbawa; hindi kinagalitan ng mga hereje at ng mga protestante ang ating Panginoong Jesukristo na nagtapon sa tubig ng isang kawang mga baboy na kanilang pag-aari, at tayong mga binyagan, at bukod sa roo'y mga hermano ng Santisimo Rosario pa, ?tayo'y mangag-aaway dahil sa isang biik lamang? ?Anong sasabihin sa atin ng ating mga kapangagaw na mga hermano terkero? Hindi nangagsi-imik ang lahat ng mga babae at kanilang tinatakhan ang malalim na karunungan ng maestro, at kanilang pinanganganiban ang masasabi ng mga hermano terkero. Nasiyahan ang maestro sa gayong pagsunod, nagbago ng anyo ng pananalita, at nagpatuloy: Hindi malalao't ipatatawag tayo ng kura. Kinakailangang sabihin natin sa kanya kung sino ang ibig nating magsermon sa tatlong sinabi niya sa atin kahapon: o si pari Damaso, o si pari Martin o kung ang koadjutor. Hindi ko maalaman kung humirang na ang mga terkero; kinakailangang magpasiya. Ang koadjutor ang ibinulong ni Juanang kimingkimi. Hm! !Hindi marunong magsermon ang koadjutor! ang wika ni Sipa; mabuti pa si pari Martin. Si pari Martin? ang mariing tanong ng isang babae, na anyong nagpapawalang halaga; siya'y walang vokes; mabuti si pari Damaso. Iyan, iyan nga! ang saysay ni Rufa. Si pari Damaso ang tunay na marunong magsermon, katulad siya ng isang komediante; iyan! Datapuwa't hindi natin maunawa ang kanyang sinasabi! ang ibinulong ni Juana. Sa pagka't totoong malalim! nguni't magsermon na lamang siyang magaling.... Nang gayo'y siyang pagdating ni Sisang may sunong na bakol, nag-magandang araw sa mga babae at pumanhik sa hagdanan. Pumapanhik iyon! !pumanhik naman tayo! ang sinabi nila. Nararamdaman ni Sisang tumitibok ng boong lakas ang kanyang puso, samantalang pumapanhik siya sa hagdanan; hindi pa niya nalalaman kung ano ang kanyang sasabihin sa pari upang mapahupa ang galit, at kung ano ang mga katuwirang kanyang isasaysay upang maipagsanggalang ang kanyang anak. Nang umagang iyon, pagsilang ng mga unang sinag ng liwayway, nanaog siya sa kanyang halamanan upang putihin ang lalong magagandang gulay, na kanyang inilagay sa kanyang bakulang sinapnan ng dahong saguing at mga bulaklak. Nanguha siya sa tabing ilog ng pako, na talastas niyang naiibigan ng kurang kaning ensalada. Nagbihis ng lalong magagaling niyang damit, sinunong ang bakol at napasabayang hindi guinising muna ang kanyang anak. Nagpapakarahan siya ng boong kaya upang huwag umingay, unti-unting siya'y pumanhik, at nakikinig siya ng mainam at nagbabaka-sakaling marinig niya ang isang vokes na kilala, vokes na sariwa vokes bata. Nguni't hindi niya narinig ang sino man at sino ma'y hindi niya nasumpungan, kaya't napatungo siya sa kokina. Diya'y minasdan niya ang lahat ng mga sulok; malamig ang pagkakatanggap sa kanya ng mga alila at ng mga sakritan. Bahagya na siya sinagot sa bati niya sa kanila. Saan ko mailalagay ang mga gulay na ito? ang itinanong na hindi nagpakita ng hinanakit. Diyan..! sa alin mang lugar. ang sagot ng "kokinero", na bahagya na sinulyap ang mga gulay na iyon, na ang kanyang guinagawa ang siyang totoong pinakikialaman: siya'y naghihimulmol ng isang kapon. Isinalansang mahusay ni Sisa sa ibabaw ng mesa ang mga talong, ang mga "amargoso", ang mga patola, ang zarzalida at ang mga murang murang mga talbos ng pako. Pagkatapos ay inilagay ang mga bulaklak sa ibabaw, ngumiti ng bahagya at tumanong sa isang alila, na sa tingin niya'y lalong magaling kausapin kay sa kokinero. Maaari bang makausap ko ang pari? May sakit ang sagot na marahan ng alila. At ?si Krispin? Nalalaman po ba ninyo kung na sa sakristia. Tiningnan siya ng alilang nagtataka. Si Krispin? ang tanong na pinapagkunot ang mga kilay. Wala ba sa inyong bahay? ?Ibig ba ninyong itanggui? Nasabahay si Basilio, nguni't natira rito si Krispin ang itinutol ni Sisa; ibig ko siyang makita.... Aba! anang alila; natira nga rito; nguni't pagkatapos ... pagkatapos ay nagtanan, pagkapagnakaw ng maraming bagay. Pinaparoon ako ng kura sa kuartel pagka umagang umaga ngayon, upang ipagbigay sabi sa Guardia Kivil. Marahil sila'y naparoon na sa inyong bahay upang hanapin ang mga bata. !Tinakpan ni Sisa ang mga tainga, binuksan ang bibig, nguni't nawalang kabuluhan ang paggalaw ng kanyang mga labi: walang lumabas na ano mang tini! Tingnan na nga ninyo ang inyong mga anak! ang idinugtong ng kokinero. !Napagkikilalang kayo'y mapagtapat na asawa; nagsilabas ang mga anak na gaya rin ng kanilang ama! !At mag-ingat kayo't ang maliit ay lalampas pa sa ama! Nanambitan si Sisa ng boong kapaitan, at nagpakaupo sa isang bangko. Howag kayong manangis dito! ang isinigaw sa kanya ng kokinero: hindi ba ninyo alam na may sakit ang pari? Doon kayo manangis sa lansangan. Nanaog sa hagdanan ang abang babaeng halos ipinagtutulakan, samantalang nagbubulungbulungan ang mga "manang" at pinagbabalakbalak nila ang tungkol sa sakit ng kura. Tinakpan ng panyo ng kulang palad na ina ang kanyang mukha at piniguil ang pag-iyak. Pagdating niya sa daan, sa pag-aalinlanga'y nagpalingaplingap sa magkabikabila; pagkatapos, tila mandin may pinaksa na siyang gagawin, kaya't matulin siyang lumayo. =XIX.= =MGA KINASAPITAN NG ISANG MAESTRO SA ESKUELA= _Karaniwang tao'y haling ang isipan at sa pagka't sila'y nagbabayad mandin, karampatang sila'y pag-salitang hangal ng upang matowa sa ga-yong pagbagay._ (Lope de Vega.) Natutulog ng tahimik, na taglay iyang pagpapaimbabaw ng mga elemento ng lalawigan; ano ang magagawa kong laban sa kanya, na siyang pangulong puno ng kalolowa, ng pamamayan at ng pamumuhay sa isang bayan, linalampihan ng kanyang kapisanan, kinatatakutan ng Gobierno, mayaman, makapangyarihan, pinagtatanungan, pinakikinggan, pinaniniwalaan at linilingap ng lahat? Kung inaalimura ako'y dapat akong howag umimik; kung tumutol ako'y palalayasin ako sa aking pinaghahanapang-buhay at magpakailan ma'y mawawala na sa akin ang katungkulan ko, datapuwa't hindi dahil sa pagkakagayon ko'y mapapakagaling ang pagtuturo, kung di baligtad, makikikampi ang lahat sa kura, karirimariman ako at ako'y tatawaguing hambog, palalo, mapagmataas, masamang kristiano, masama, ang turo ng magulang, at kung magkabihira pa'y sasabihing kaaway ako ng kastila at "filibustero." Hindi hinahanap sa maestro sa eskuela ang marunong at masipag magturo; ang hinihingi lamang sa kanya'y ang matutong magtiis, magpakaalimura, huwag kumilos, at, !patawarin nawa, ako ng Dios kung aking itinakuil ang aking "konkienkia" at pag-iisip! datapuwa't ipinanganak ako sa lupaing ito, kinakailangan kong mabuhay, may isang ina ako, kaya't nakikisang-ayon na lamang ako sa aking kapalaran, tulad sa bangkay na kinakaladkad ng alon. At dahil po ba sa hadlang na ito'y nanglupaypay na kayo magpakailan man? Kung ako nga disin ay nagpakadala! ang isinagot; hanggang doon na lamang sana sa mga nangyaring iyon ang dinating kong mga kasaliwaang palad! Tunay nga't mula, niyao'y totoong kinasusutan ko na ang aking katungkulan; nag-isip akong kumita ng ibang hanap-buhay na gaya ng aking hinalinhan, sa pagka't isang pahirap ang gawa, pagka guinaganap ng masama sa loob at nakapagpapaalaala sa akin ang eskuelahan sa araw-araw ng aking pagkaalimura, na siyang naguiguing dahil ng aking pag-langap ng totoong kapaitpaitang mga pagpipighati sa mahahabang horas. Nguni't ?ano ang aking gagawin? Hindi ko mangyaring masabi ang katotohanan sa aking ina; kinakailangang kong sabihing nakapagbibigay ligaya ngayon sa akin ang kanyang tatlong taong mga pagpapakahirap upang ako'y magkaroon ng ganitong katungkulan; kinakailangang papaniwalain ko siyang ang hanap-buhay ko'y totoong nakapagbibigay dangal; na ang pagpapakapagod ko'y kawiliwili; nasasabugan ng mga bulaklak ang landas; na walang naguiguing bunga ang aking pagtupad ng mga katungkulan kung di ang pagkakaroon ng mga kaibigan; na ako'y iguinagalang ng bayan at pinupuspos ng mga paglingap; sa pagka't kung hindi gayon ang aking gawin, bukod sa ako'y na sa kasawiang palad na'y papagdadalamhatiin ko pa ang iba, bagay na bakit wala na akong kapakinabangan ay ipagkakasala ko pa. Nananatili nga ako sa aking kalagayan at hindi ko minagaling na ako'y manglupaypay: binanta kong makilaban sa masamang palad. Tumiguil na sandali ang maestro, at saka nagpatuloy: Mula ng ako'y maalimura ng gayong pagkagaspang-gaspang, sinulit ko ang aking sarili, at nakita kong tunay nga namang napakahangal ako. Pinag-aralan ko araw-gabi ang wikang kastila, at ang lahat ng mga nauukol sa aking katungkulan; pinahihiram ako ng mga libro ng matandang filosofo, binabasa ko ang lahat ng aking nasusumpong, at sinisiyasat ko ang lahat ng aking binabasa. Dahil sa mga bagong kaisipang nasunduan ko sa isa't isa ay nagbago ang aking palakad ng bait, at aking nakita ang maraming bagay na iba ang anyo kay sa pagkatingin ko ng una. Nakita kong mga kamalian ang mga dating ang boong akala ko'y mga katotohanan, at nakita kong pawang mga katotohanan ang mga ipinalalagay ko ng unang mga kamalian. Ang mga pamamalo, sa halimbawa, na buhat sa kaunaunahang mula'y siyang saguisag ng mga eskuelahan, at ang isip ko ng una'y siyang tanging paraang lalong malakas sa pagkatuto, binihasa tayo sa ganyang ang paniniwala, aking napagwari ng matapos, na di lamang hindi nakatutulong ng pagsulong ng bata sa pag-aaral, kung di bagkos pang nakasisira sa kanya ng di ano lamang. Napagkilala kong maliwanag na hindi nga mangyayaring makapag-isip kung na sa mga mata ang "palmeta" o ang mga pamalo; ang takot at ang pangingilabot ay nakagugulo ng bait kanino man, bukod sa ang panimdim ng bata, palibhasa'y lalong guising ay lalo namang madaling kalimbagan ng ano man. At sa pagka't ng mangyaring malimbag sa ulo ang mga kaisipan ay kinakailangang maghari ang katiwasayan, sa labas hanggang sa loob, na magkaroon ng katahimikan ang isip, magtamasa ng kapayapaan ang katawan at ang kalolowa at magtaglay ng masiglang loob, inakala kong ang unang dapat kong gawin ay ang maguing karayama ko ang mga bata, sa makatuwid baga'y huwag nila akong katakutan at ipalagay nila akong kaibigan, at ang sila'y matutong magmahal sa kanilang sarili. Napagkilala ko rin namang ang kanilang pagkakita sa araw-araw ng pamamalo'y pumapatay sa kanilang puso ng awa, at pumupugnaw niyang ningas ng dangal, makapangyarihang panggalaw ng daigdig, at nalalakip sa gayon ang pagkawala ng hiya, na mahirap ng totoong muling magbalik. Naliwanagan ko rin namang pagka napapalo ang isa, nagtatamong kaaliwan pagka napapalo naman ang mga iba, at ngumingiti sa towa pagka nariringig niya ang kanilang pag-iyak; at ang pinapamamalo, baga ma't masama sa loob ang pagsunod sa unang araw, nabibihasa na kung matapos at ikinaliligaya ang kahapishapis niyang tungkulin. Ikinalaguim ko ang nagdaang panahon, aking pinagsikapang pagbutihin ang kasalukuyan sa pagbabago ng dating kagagawan. Pinaksa kong kalugdan at kawilihan ang pag-aaral, aking tinikang ang "kartilla'y" huwag malagay na librong maitim na napapaliguan ng mga luha ng kamusmusan, kung di isang kaibigang sa kanya'y mag-uulat ng kaguilaguilalas na mga lihim; na ang eskuelaha'y huwag maguing pugad ng mga kapighatian, kung di isang paraisong libangan ng isip. Untiunti ngang inalis ko ang mga pamamalo, dinala ko sa aking bahay ang mga pamalo, at ang inihalili ko'y ang pagbibigay unlak sa masisipag mag-aral at ng kaigayahan ng iba at ang pagpapakilala ng kanikanilang sariling dangal. Kung hindi natututo sa pinag-aaralan, ipinalalagay kong sa kakulangan ng pagsusumakit, kailan ma'y hindi ko sinasabing dahil sa kapurulan ng isip; pinapaniniwala ko silang kanilang taglay ang lalong masaganang kaya, kay sa tunay na abot ng kanilang lakas, at ang paniniwalang itong kanilang pinagsisikapang papagtibayin, ang siyang sa kanila'y pumipilit na mag-aral, tulad naman sa pagkakatiwala sa sariling lakas na siyang naghahatid sa kabayanihan. Ng nagpapasimula pa lamang ako'y tila mandin hindi lalabas na magaling ang aking bagong palakad: marami ang hindi na nag-aaral; datapowa't ipinatuloy ko, at aking namasid na unti-unting sumasaya ang mga loob, dumarami ang pumapasok na mga bata at lalong nagmamalimit, at ang minsang mapuri sa harapan ng lahat, kinabukasa'y nag-iibayo ang natututuhan. Hindi nalao't kumalat sa bayang hindi ako namamalo; ipinatawag ako ng kura, at sa panganganib kong baka mangyari na naman ang gaya ng una, bumati ako sa kanya ng mapanglaw sa wikang tagalog. Nito'y hindi siya nanglibak sa akin. Sinabi sa aking pinasasama ko raw ang mga bata; na sinasayang ko ang panahon; na hindi ako gumaganap sa aking katungkulan; na ang amang hindi namamalo ay napopoot sa kanyang anak, ayon sa Espiritu Santo; na ang letra'y pumapasok sa pamamag-itan ng dugo, at iba't iba pa; sinaysay sa akin ang isang buntong mga kasabihan ng panahon ng mga katampalasanan, na ano pa't wari'y kasukatan ng nasabi ang isang bagay ng mga tao sa una upang huwag ng matutulan, at alinsunod sa ganitong palakad ng isip ay dapat na nga marahil nating paniwalaang nagkaroon sa daigdig ng mga kakilakilabot na anyo ng mga hayop na kinatha ng isip ng mga tao ng mga panahong iyon at kanilang iniukit sa kanilang mga palakio at mga katedral. Sa kawakasa'y ipinagtagubilin sa aking ako'y magsipag at manumbalik ako sa unang kaugalian, sa pagka't kung hindi, siya'y magsusumbong sa alkalde laban sa akin. Hindi huminto rito ang aking kasaliwaang palad: ng makaraan ang ilang araw ay nangagsirating sa silong ng konvento ang mga ama ng mga bata, at nangailangan akong pasaklolo sa boong aking pagtitiis at pagsang-ayon. Nangagpasimula ng pagpupuri sa mga panahong unang ang mga maestro'y may matigas na loob at ang pagtuturong guinagawa'y tulad sa pagtuturo ng kanilang mga nuno." Ang mga taong yaon ang tunay na mga marurunong! ang sabi nila; ang mga taong yao'y namamalo at tinutuwid ang likong kahoy. !Sila'y hindi mga bata, sila'y matatandang malaki ang pinagdanasan, may mga buhok na puti at mababalasik! Si Don Katalinong hari nilang lahat na nagtatag ng eskuelahang iyon, hindi nagkukulang sa dalawampo't lima ang palong ibinibigay, kaya't naguing marurunong at mga pari ang kanyang mga anak. !Ah! mahahalaga kay sa atin ang mga tao sa una, opo, mahahalaga kay sa atin." Hindi nangagkasiya ang mga iba sa ganitong magagaspang na mga pasaring; sinabi nila sa aking maliwanag, na kung ipatutuloy ko ang aking palakad, ang kanilang mga anak ay hindi matututo, at mapipilitan silang alisin sa aking eskuelahan. Nawalang kabuluhan ang aking mga pagmamatuwid sa kanila: palibhasa'y bata ako'y hindi nila binibigyan ng malaking katuwiran. !Gaano kalaki ang aking iaalay, magkaroon lamang ako ng mga uban! Binabangguit nila sa akin ang minamagaling nilang pangangatuwiran ng kura, ni Fulano, ni Zutano, at binabangguit naman nila ang kanilang sariling katawan, at sinasabi nilang kung hindi sa mga pamamalo ng kanikanilang mga maestro'y hindi sana sila nangatuto ng ano man. Nakabawas ng kaunti ng kapaitan ng kapighatian kong ito ang magandang paglingap na ipinakita sa akin ng ilan. Dahil sa nangyaring ito, napilitan akong huwag gumamit ng isang palakad, na pagkatapos ng malaking pagpapagal ay nagpapasimula na ng pamumunga. Sa aking pagngangalit, dinala ko kinabukasan sa eskuelahan ang mga pamalo, at muling sinimulaan ko ang aking katampalasanang gawa. Nawala ang katiwasayan, at muling naghari na naman ang kapanglawan sa mga mukha ng mga batang nagpapasimula na ng pagguiliw sa akin: sila ang tanging mga karayama ko, ang tangi kong mga kaibigan. Baga man pinagsisikapan kong magdamot ng pamamalo, at kung namamalo man ako'y pinagagaang ko hanggang sa abot ng kaya; gayon ma'y dinaramdam nila ng malabis ang kanilang pagkaamis, ang kanilang pagkaimbi at nangagsisitangis ng di ugaling saklap. Dumarating sa aking puso ang bagay na iyon, at kahit nagngitngitngit ako sa sariling kalooban ng laban sa kanilang haling na magugulang, gayon ma'y hindi ako makapanghiganti sa mga walang malay-salang tinatampalasan ng maling mga kaisipan ng kanilang mga ama. Nakapapaso sa akin ang kanilang mga luha: hindi magkasiya sa loob ng aking dibdib ang aking puso, at ng araw na iyo'y iniwan ko ang pagtuturo, baga man di pa sumasapit ang horas, at omowi ako sa aking bahay upang tumangis na nagiisa.... Marahil mamangha po kayo sa aking pagkamaramdamin, nguni't kung kayo'y malagay sa aking katayua'y inyong mapagkukuro. Sinasabi sa akin ng matandang Don Anastasio: "?Humihingi ng palo ang mga ama? ?Bakit hindi ninyo sila ang pinalo?" Dahil dito'y nagsasakit ako. Nakikinig si Ibarrang nag-iisip isip. Bahagya pa lamang akong gumagaling sa sakit ay nagbalik ako sa eskuelahan at nasumpungan kong ikalimang bahagui na lamang ang natitira sa kanila. Nangagsitakas ang mga pinakamagaling, dahil sa panunumbalik ng dating palakad, at sa mga natitira, sa ilang batang kaya pumapasok sa eskuelaha'y ng hindi makagawa sa kanilang bahay, sino ma'y walang bumati sa akin sa aking paggaling: sa ganang kanila'y walang malasakit ang gumaling ako o hindi; marahil lalong inibiig sana nila ang ako'y manatili sa pagkakasakit, sa pagka't tunay nga't lalong mainam mamalo ang maestrong panghalili sa akin, nguni't ang kapalit naman nito'y bihirang pumaroon sa pagtuturo sa eskuelahan. Ang mga ibang tinuturuan ko, yaong mga batang napipilit ng kanilang mga magulang na pumasok sa eskuelahan, ang guinagawa'y nangaglalagalag sa ibang dako. Binibigyang kasalanan nila ako, na sila'y aking pinagpakitaan ng mairuguing loob at sinisisi nila ako ng mainam. Gayon man, ang isang anak ng tagabukid, na dumadalaw sa akin sa boong aking pagkakasakit, kaya hindi na pumapasok ay dahil sa siya'y nagsakristan: sinasabi ng sakristan mayor na hindi raw marapat na magmarani sa eskuelahan ang mga sakristan, sa pagka't bababa ang kanilang uri. At ?nagkasiya na po ba kayo sa inyong mga bagong tinuturuan? May magagawa pa po ba akong ibang bagay? ang isinagot. Gayon man sa pagka't maraming nangyaring mga bagay-bagay, samantalang may sakit ako'y nahalinhan kami ng kura. Sumibol sa akin ang isang bagong pag-asa, at guinawa ko na naman ang isang pamuling pagtikim, at ng huwag malubos na totoo ang pagkasayang ng panahon ng mga bata at pakinabangan hanggang sa abot ng kaya ang mga palo; na ang mga pagkahiyang iyo'y mapag-anihan man lamang nila ng kahi't kakaunting bunga, ang siya kong inisip. Yamang hindi nila ako mangyaring kaguiliwan ngayon, ninais kong may maalaala sila sa aking hindi napakasaklap kung may maisimpan silang ano mang bagay na pakikinabangang ako ang may turo. Talastas na po ninyong na sa wikang kastila ang mga libro sa karamihan ng mga eskuelahan, liban na lamang sa katekismong tagalog na nagbabago, alinsunod sa samahan ng mga fraileng kinapapanigan ng kura. Ang karaniwan ng mga librong ito'y mga "novena" mga, trisagio, ang katekismo ni pari Astete, na ang nakukuba nilang kabanalan doo'y kawangis din kung naguing sa mga hereje ang mga librong iyon. Sa pagka't hindi manyaring sila'y aking maturuan ng wikang kastila, at hindi ko rin naman maisatagalog ang gayong karaming mga libro, pinapilitan kong halinhang unti-unti ng maiikling bahaguing sipi sa mga napapakinabangang mga librong tagalog, gaya baga ng maliit na kasaysayan ng pakikipagkapuwa tao ni Hortensio at ni Feliza, at sa pamamag-itan ng sinalin kong ito, at ng mga baldosa ng yapakan, na iulat ko sa kanila ng kaunti ang anyo nitong ating lupain. Ngayo'y ang mga babae naman ang nangagkagulo; nangagkasiya ang mga lalaki sa pag-ngiti, dahil sa gayong gawa ko'y kanilang namamasdan daw ang isa sa aking mga kaululan. Ipinatawag ako ng bagong kura, at kahi't hindi ako pinag-wikaan, gayon ma'y sinabi sa aking ang religion daw ang dapat kong pagsikapan, at bago ko ituro ang mga bagay na ito'y dapat na ipakilala ng mga bata, sa pamamamag-itan ng isang pagsusulit, na totoong nasasaulo na nila ang mga Misterio, ang Trisagio at ang Katolikismo ng Doktrina Kristiana. Samantala'y nagpapagal nga ako at ng maguing "papagayo" na sinulat ni Guinoong Modesto de Kastro, presbitero, taga Binyang, Laguna, at naguing kura parroko sa bayan ng Naik, Kavite. Ang librong yao'y isang karikitdikitang patnubay sa magandang pakikipagkapwa-tao at sa mainam na kaasalan, bukod sa magaling na uliran sa mabuting pananalita't pagsulat ng wikang tagalog. P.H.P. _ Tumatakbo si Sisang patungo sa kanyang bahay, taglay iyong kaguluhan ng bait na nangyayari sa ating kataohan, pagka sa guitna ng isang kasakunaan ay wala sino mang nagmamalasakit sa atin at sa ati'y tumatakas ang mga pag-asa. Kung nagkakagayo'y anaki'y dumidilim na lahat sa ating paliguid, at sakali't makakita tayo ng isang maliit na ilaw sa malayo, tinatakbo natin ang ilaw na iyon, pinag-uusig natin, at hindi natin alumana kahi't makitang sa kalaguitnaan ng landas ay may isang malalim na bangin. Ibig ng inang iligtas ang kanyang mga anak, nguni't ?paano? Hindi itinatanong ng mga ina ang gagawing mga paraan, pagka nanukol sa kanilang mga anak. Tumatakbong nagsisikip ang dib-dib, palibhasa'y pinag-uusig ng mga guniguning kalaguimlaguim. ?Narakip na kaya ang anak niyang si Basilio? ?Saan tumakas ang kanyang anak na si Krispin? Nang malapit na siya sa kanyang bahay ay kanyang natanawan ang mga kapakete ng dalawang sundalong na sa ibabaw ng bakuran ng kanyang halamanan. Hindi mangyayaring maisaysay kung ano ang dinamdam ng kanyang puso: nalimutan niya ang lahat. Hindi kaila sa kanya ang kanpangahasan ng mga taong iyong hindi nangagpipitagan kahi't sa lalong mayayaman sa bayan, ?ano kaya ang mangyayari sa kanya at sa kanyang mga anak na pinagbibintangan nanganakaw? Hindi mga tao ang mga guardia kivil, sila'y mga guardia kivil lamang: hindi nila diniringig ang mga panghihimanhik at sila'y bihasang makapanood ng mga luha. Hindi sinasadya'y itinaas ni Sisa ang kanyang mga mata sa langit, at ang langit ay ngumingiti ng kaayaayang kaliwanagan; lumalango'y ang ilang maliliit at mapuputing alapaap sa nanganganinag na azul. Huminto siya upang piguilin ang pangangatal na lumalaganap sa kanyang boong katawan. Iniiwan na ng mga sundalo ang kanyang bahay at sila'y walang kasama; wala silang hinuli kung di ang inahing manok na pinatataba ni Sisa. Nakahinga siya at lumakas ang kanyang loob. Pagkababait nila at pagkagaganda ng kanilang mga kalooban!-ang ibinulong na halos umiiyak sa katowaan. Kahi't sunuguin ng mga sundalo ang kanyang bahay, huwag lamang piitin nila ang kanyang mga anak, ay sila'y pakapupuspusin din niya ng pagpupuri. Muling tinitigan niya, sa pagpapasalamat, ang langit na pinagdaraanan ng isang kawan ng mga tagak, iyang matutuling mga alapaap ng mga langit ng Filipinas, at sa pagka't nanag-uli sa kanyang puso ang pananalig ay ipinagpatuloy niya ang paglakad. Nang malapit na si Sisa sa mga katakot-takot na mga taong yao'y nagpalingaplingap sa magkabikabila at nagkokonowang hindi niya nakikita ang kanyang inahing manok na pumipiyak at humihinging saklolo. Bahagya pa lamang nangakakaraan sa kanyang tabi ay nag-akala siyang tumakbo, nguni't piniguil ang tulin ng kanyang paglakad ng pagiingat na baka siya'y maino. Hindi pa siya nakalalayo ng malaki ng marinig niyang siya'y kanilang tinatawag ng boong kabangisan. Hindi kinukusa'y lumapit si Sisa, at naramdaman niyang hindi niya maigalaw ang kanyang dila sa takot at natutuyo ang kanyang lalamunan. Sabihin mo sa amin ang katotohanan o kung hindi itatali ka namin sa kahoy na iyon at papuputukan ka namin ng dalawa! anang isa sa kanilang may pagbabala ang tunog ng vokes. Tumingin ang babae sa dakong kinalalagyan ng kahoy. Ikaw ba ang ina ng mga magnanakaw, ikaw? ang tanong naman ng isa. Ina ng mga magnanakaw! ang di sinasadya'y inulit ni Sisa. Saan naroon ang salaping iniuwi sa iyo kagabi ng iyong mga anak? Ah, ang salapi!... Howag mong itanggui ang salaping iyan, sa pagka't lalong mapapasama ikaw! ang idinugtong ng isa. Naparito kami't ng dakpin ang iyong mga anak; ang pinakamatanda'y nakatanan sa amin, ?saan mo itinago ang bunso? Huminga si Sisa ng maringig ang gayong sabi. Guinoo! ang isinagot malaon na pong araw na hindi ko nakikita ang aking anak na si Krispin: ang boong akala ko'y masusumpungan ko siya kaninang umaga sa konvento, doo'y ang sinabi lamang sa aki'y.... Nagsuliapan ang dalawang sundalo ng makahulugan. Magaling! ang biglang sinabi ng isa sa kanila; ibigay mo sa amin ang salapi, at hindi ka na namin babagabaguin. Guinoo! ang isinamo ng kulang palad na babae! ang aking mga anak ay hindi nagnanakaw kahi't madayukdok; bihasa kaming magutom. Hindi nag-uuwi sa akin si Basilio kahi't isang kuarta; halughuguin ninyo ang boong bahay, at kung kayo'y makasumpong kahi't sisikapat man lamang, gawin ninyo sa amin ang bawa't maibigan. !Kaming mga dukha ay hindi magnanakaw! Kung gayon ang ipinagpatuloy ng sundalo ng madalang na pananalita, at kanyang tinititigan ang mga mata ni Sisa, ikaw ay sumama sa amin; pagsisikapan na ng iyong mga anak na humarap at isisipot ang salaping ninakaw: !Sumama ka sa amin! Ako? ?sumama ako sa inyo? ang ibinulong ng babae na umudlot at minamasdan ng boong pagkagulat ang mga pananamit ng sundalo. At bakit hindi? Ah! !mahabag kayo sa akin! ang ipinamanhik na halos lumuluhod. Totoong ako'y mahirap; wala akong guinto o hiyas man lamang na sukat maialay sa inyo: nakuha na ninyo ang aking tanging pag-aari, ang inahing manok na inakala ko sanang ipagbili ... dalhin na ninyo ang lahat ng inyong masumpong sa aking dampa; nguni't !pabayaan na ninyo rito akong pumayapa; pabayaan na ninyong mamatay ako rito! Sulong na! kinakailangang sumama ka sa amin; at kung aayaw kang sumama ng sa magalingan, ikaw ay gagapusin namin. Tumangis si Sisa ng kapaitpaitan. Hindi nababagbag ang loob ng mga taong iyon. Ipaubaya man lamang ninyong ako'y mauna ng malayo-layo! ang ipinakiusap ng maramdaman niyang siya'y tinatangnan ng boong kalupitan at siya'y itinutulak. Naawa ang dalawang sundalo at nag-usap sila ng marahan. Hala! ang wika ng isa sa pagka't buhat dito hanggang sa pumasok tayo sa bayan ay makatatakbo ka, ikaw ay lalagay sa pag-itan naming dalawa. Kung naroroon na tayo, makapagpapauna ka sa amin ng may mga dalawampong hakbang; nguni't !mag-ingat ka! !huwag kang papasok sa alin mang tindahan at huwag kang hihinto. !Hala, lakad na at magmadali ka! Nawal-ang kabuluhan ang mga pagsamo, nawal-ang kabuluhan ang mga pangangatuwiran, hindi pinansin ang mga pangako. Sinasabi ng mga sundalong lumalagay na sila sa panganib at malabis ng totoo ang kanilang ipinagkakaloob. Nang malagay na siya sa guitna ng dalawa'y naramdaman niyang siya'y namamatay ng hiya. Tunay nga't wala sino mang lumalakad sa daan, nguni't ?ang hangin at ang liwanag ng araw? Ang tunay na kahihiya'y nakakakita ng tumitingin sa alin mang dako. Tinakpan ng panyo ang mukha, at sa paglakad niyang walang nakikitang ano man ay tinangisan ng walang imik ang kanyang pagkaamis. Napagtatalastas niya ang kanyang kahirapan, nalalaman niyang sa kanya'y wala sino mang tumitingin at sampo ng kanyang asawa'y hindi siya ipinagmamalasakit; nguni't tunay na alam niyang siya'y ma'y kapurihan at kinalulugdan ng madla hanggang sa horas na iyon; hanggang sa horas na iyo'y kanyang kinahahabagan yaong mga babaeng nangagdaramit ng katawatawa na pinamamagatan ng bayang kaagulo ng mga sundalo. Ngayo'y tila mandin sa ganang kanya'y napababa siya ng isang baytang sa kinalalagyan ng mga babaeng iyon sa hagdanan ng buhay. Narinig niya ang yabag ng lakad ng mga kabayo: yao'y ang mga nagdadala ng mga isda sa mga bayang dako roon. Guinagawa nila ang gayong mga paglalakbay na nagpupulupulutong ng maliliit ang mga lalaki't babae, na nangakasakay sa masasamang kabayo, sa guitna ng dalawang bakid na nangakabitin sa magkabilang taguiliran ng hayop. Ang ilan sa kanila'y ng magdaan isang araw sa harapan ng kanyang dampa ay nangagsihingi ng tubig na inumin, at siya'y hinandugan ng ilang isda. Ngayo'y ng mangagdaan sila sa kanyang tabi, sa akala niya'y siya'y tinatahak at guiniguiik, at ang kanilang mga tinging may kalakip na habag o pagpapawalang halaga ay lumalampas sa panyo at tinutudla ang kanyang mukha. Sa kawakasa'y lumayo ang mga maglalakbay at nagbuntong hininga si Sisa. Inihiwala niyang sandali ang panyo sa kanyang mukha upang kanyang matingnan kung sila'y malayo pa sa bayan. May natitira pang ilang mga haligui ng telegrafo bago dumating sa "bantayan". Kailan ma'y hindi niya naramdaman ang kaunatan ng gayong layo, kung di niyon lamang. Sa tabi ng daa'y may isang malagong kawayanang sa lilim niyo'y nagpapahinga siya ng unang panahon. Diya'y pinakikiusapan siya ng katamistamisan ng sa kanya'y nangingibig; tinutulungan nito siya ng pagdadala ng kahoy at mga gulay; !ay! nagdaan ang mga araw na iyong tulad sa panag-inip; ang nangingibig ay kanyang naguing asawa, at ang asawa'y inatangan ng katungkulang "kabeza de barangay" at ng magkagayo'y nagpasimula ang kasaliwaang palad ng pagtawag sa kanilang pintuan. Sa, pagka't nagpapasimula ang araw ng pag init na totoo, siya'y tinanong ng mga sundalo kung ibig niyang magpahinga. Salamat! ang kanyang isinagot na nangingilabot. Datapuwa't ng totoong siya'y mapuspos ng malaking pangguiguipuspos ay ng malapit na siyang dumating sa bayan. Sa malaking sama ng kanyang loob ay siya'y lumingap sa magkabikabila; malalawak na mga palayan, isang maliit na sanghang inaagusan ng tubig na pangdilig, salupanit na mga kahoy; !wala siyang makitang isang banging pagpatibuliran o isang malaki't matigas na batong paghampasan ng sariling katawan! Kanyang pinagsisihan ang kanyang pagkasama sa mga sundalo hanggang doon; !ngayo'y pinanghihinayangan niya ang malalim na ilog na tumatakbo sa malapit sa kanyang dampa, sapagka't ang matataas na mga pampangin niyao'y nasasabugan ng mga matutulis na buhay na batong nangaghahandog ng katamistamisang kamatayan. Nguni't ang pagkaalaala niya sa kanyang mga anak, sa anak niyang si Krisping hindi pa niya natatalos ng sandaling iyon ang kinasapitan, ang siyang tumanglaw sa kanya ng gabing iyon ng kanyang buhay kaya't kanyang naibulong sa pag-sang-ayon sa marawal na palad: Pagkatapos ... pagkatapos ay mananahan kami sa guitna ng kagubatan! Pinahiran ng luha ang kanyang mga mata, pagpilit na tumiwasay at nagsabi sa mga guardia ng marahang tinig: Na sa bayan na tayo! Hindi mapaglirip ang anyo ng kanyang pagkapanalita; yao'y daing, sisi, hibik, yao'y dalangin, yaon ang pighating binuo sa tinig. Sinagot siya ng isang tango ng mga sundalong sa kanya'y nahahabag. Nagmadaling nagpauna si Sisa at pagpilit na mag-anyong tiwasay ang loob. Nang sandaling iyo'y pagpasimula ang pagrepique ng mga kampana't ipina-aalam ang pagkatapos ng misa mayor. Tinulinan ni Sisa ang paglakad, at ng kung mangyayari'y huwag niyang makasalubong ang mga taong lalabas sa simbahan. Datapuwa't !hindi nangyari! walang nakitang paraan upang maiwasan ang gayong pagkasalubong. Bumati ng masaklap na ngiti sa dalawang kakilala niya, na sa kanya'y nag-uusisa sa pamamag-itan ng tingin, at mula niyo'y ng kanyang mailagan ang gayong mga kahirapan ng loob, tumungo siya at ang lupang tinutuntungan niya ang kanyang minasdan, at !bagay na kaguilaguilalas! natitisod siya sa mga bato ng lansangan. Tumiguil ng sandali ang mg tao pagkakita sa kanya, sila-sila'y nangag-uusap at sinusundan siya ng kanilang titig: nakikita niya ang lahat ng ito, nararamdaman niya, bagaman siya'y laguing nakatingin sa lupa. Naringig niya ang vokes ng isang walang kahihiyang babae, na nasalikuran niya at nagtatanong ng halos pasigaw: Saan ninyo nahuli ang babaeng ito? ?At ang salapi? Yao'y isang babaeng walang tapis, dilaw at verde ang saya at ang baro'y gasang azul; napagkikilala sa kanyang pananamit na siya'y isang kaagulo ng sundalo. Nakaramdam si Sisa ng isang parang tampal: wari'y hinubdan siya ng babaeng iyon sa harap ng karamihan. Sandaling tumunghay upang siya'y magsawa sa libak at pag-amis: nakita niyang ang mga tao'y malayo, totoong malayo sa kanya; gayon ma'y naramdaman niya ang kalamigan ng kanilang tingin at kanyang nariringig ang kanilang mga bulungbulungan. Lumalakad ang abang babaeng hindi nararamdaman ang pagtungtong sa lupa. Uy, dito ka tumungo! ang isininigaw sa kanya ng isang guardia. Tulad sa walang pag-iisip na nawasak ang nakapagpapagalaw, biglangbiglang ipinihit niya ang kanyang mga paa. At hindi siya nakakikita ng ano man, walang ano mang iniisip, siya'y tumakbo at nagtago; nakita niya ang isang pintuang may isang sundalong bantay, nag-akala siyang pumasok doon; nguni't siya'y inilihis sa kanyang paglakad ng isa pang vokes na lalo pa manding mabalasik. Tinunuton niya ang pinanggalingan ng vokes, na humahakbang siyang halos masungaba sa panglulupaypay; naramdaman niyang siya'y itinutulak sa likuran, siya'y pumikit, humakbang ng dalawa at sa pagka't kinulang siya ng lakas, nagpakalugmok na siya sa lupa, paluhod muna at paupo pagkatapos. Isang pagtangis na walang luha, walang sigaw, walang hibik, ang siyang sa kanya'y nagpapakatal. Yaon ang kuartel: doo'y may mga sundalo, mga babae, mga baboy at mga inahing manok. Nangagsisipanahi ng kanikanilang mga damit ang ibang mga sundalo, samantalang nakahiga sa bangko ang kanilang mga kaagulong babae, na ang hita ng lalaki ang inuunan, nangaghihithiitan ng tabako o kigarrillo at minamasdang ang bubungang nangayayamot sa buhay: Tumutulong naman ang mga ibang babae sa paglilinis ng damit ng mga sandata at iba pa, at inaaguing-ing ang mga mahahalay na awit. Tila mandin nakatakas ang mga sisiw! ?Ang inahing manok lamang ang inyong dala? anang isang babae sa mga sundalong bagong dating; na hindi napagsi siyasat kung ang sabi niya'y dahil kay Sisa o sa inahing manok na nagpapatuloy ng piniyakpiyak. Siya nga naman! kailan ma'y mahalaga ang inahing manok kay sa sisiw ang isinagot niya sa kanya ring tanong, ng makita niyang hindi umiimik ang mga sundalo. Saan naroon ang sargento? ang tanong na may anyong sama ang loob ng isa sa mga guardia kivil Nagbigay sabi na ba sa alferez? Mga kibit ng balikat ang siyang sa kanya'y sagot ng nangaroon, sino ma'y walang nagmamalasakit ng kamunti man lamang tungkol sa kalagayan ng abang babae. Dalawang horas ang itinagal doon ni Sisa, sa isang anyong halos ay hibang, nakaunkot sa isang sulok, nakatago ang ulo sa mga kamay, gusot at gusamot ang buhok. Natanto ng alferez ang padakip na iyon ng pagkatanhaling tapat, at ang unang guinawa niya'y ang huwag paniwalaan ang sumbong ng kura. Bah! !iya'y mga kaul-ulan lamang ng kuripot na fraile! anya, at ipinag-utos na alpasan ang babae, at sino ma'y huwag ng makialam ng bagay na iyon. Kung ibig niyang masumpong ang sa kanya'y nawala ang idinugtong hingin niya sa kanyang San Antonio o magsakdal kaya siya sa nunkio! !Iyan! Dahil sa mangyaring ito, si Sisa'y pinalayas sa kuartel na halos ipinagtutulakan, sa pagka't aayaw siyang kumilos. Nang makita ni Sisang siya'y sumasaguitna ng daan lumakad na siyang di alam ang guinagawa, at tumungo sa kanyang bahay, nagmamadali, walang ano mang takip ang ulo at ang tinititiga'y ang malayong tan-awin. Nagniningas ang araw sa taluktok ng langit at walang ano mang alapaap na nakakukubli sa maningning niyang kabilugan; bahagya na pinagagalaw ng hangin ang dahon ng mga kahoy; halos tuyo na ang mga daan; walang mangahas kahi't isang ibon man lamang na iwan ang lilim ng mga sanga. Sa kawakasa'y dumating din si Sisa sa kanyang maliit na bahay. Pumasok siya roong pipi, hindi umiimik, nilibot ang kabahayan, umalis, nagpalakadlakad sa magkabikabila. Tumakbo, pagkatapos sa bahay ni matandang Tasio, tumawag sa pintuan; nguni't wala roon ang matanda. Bumalik sa kanyang bahay ang kulang palad at nagpasimula ng pagtawag ng pasigaw: !Basilio! !Krispin! at maya't maya'y humihinto at nakikinig ng mainam. Inuulit ng alingangaw ang kanyang vokes: ang matimyas na lagaslas ng tubig sa kalapit na ilog, ang musika ng mga dahon ng mga kawayan; ito ang tanging mga vokes ng pag-iisa. Muling tumatawag, umaakya't sa isang mataas na lupa, lumulusong sa isang bangin, nananaog sa ilog; nagpapalingaplingap ang kanyang mga matang may anyong mabangis; ang mga mata ring iyo'y manakanakang nag-aalab ng mainam, pagkatapos ay nagdidilim, tulad sa langit kung gabing sumisigwa: masasabing namimisik ang liwanag ng pag-iisip at malapit ng magdilim. ang ipinagpatuloy ni Ibara. Sisilang, pagdating ng Febrero, ang mga bagong sanga ng mga kahoy at pagdating ng Marzo'y may mga bungang hinog na tayo. Pagdating ng mga buwang tag-init ay paparoon kami sa ibang dako. Ngumiti si Fray Salvi. Nagpasimula sila ng pagsasalitaan ng mga bagay-bagay na walang kabuluhan, ng nauukol sa panahon, sa bayan at sa darating na fiesta; humanap si Maria Klara ng dahilan at umalis. At yamang mga fiesta ang ating mga pinag-uusapan, itulot po ninyong kayo'y anyayahan ko sa gagawin namin bukas. Ito'y isang fiestang bukid na aming iaalay sa aming mga kaibigan at iniaalay naman nila sa amin. At ?saan po ba gagawin? Ibig ng mga kabataang gawin sa batis sa umaagos sa malapit ditong gubat at na sa tabi ng baliti: kaya magbangon tayo ng maaga at ng huwag tayong abutin ng araw. Nag-isip-isip ang fraile, at di nalaon at sumagot: Mapanuksong totoo ang anyaya at ako'y napahihinuhod, upang sa inyo'y patotohanang hindi po ako nagtatanim sa inyo. Datapuwa't kinakailangang dumalo roon pagkatapos na aking maganap ang aking mga katungkulan. !Kayo'y mapalad, sa pagka't may kalayaan, lubos na may kalayaan! Nang makaraan ang ilang sandali ay nagpaalam si Ibarra upang pangasiwaan ang paghahanda ng fiesta sa kinabukasan. Madilim na ang gabi. Lumapit sa kanya sa daan ang isang sa kanya'y naghandog ng boong paggalang. Sino po ba kayo? ang sa kanya'y tanong ni Ibarra. Hindi po ninyo alam, guinoo, ang aking pangalan, ang sagot ng hindi kilala. Dalawang araw na pong hinihintay ko kayo. At bakit? Sa pagka't sa alin mang dako'y hindi ako kinahabagan, palibhasa'y ako raw po'y tulisan, guinoo !Datapuwa't nawalan ako ng mga anak, sira ang isip ng aking asawa, at ang sabihan ng lahat ay karapatdapat ako sa nangyayari sa akin! Madaling pinagmasdan ni Ibarra ang taong iyon, at tumanong: At ano ba ang ibig ninyo ngayon? Ipagmakaawa ko po sa inyo ang aking asawa at ang aking mga anak! Hindi ako makatiguil, ang sagot ni Ibarra. Kung ibig po ninyong sumunod sa akin, habang tayo'y lumalakad ay masasabi ninyo ang sa inyo'y nangyayari. Napasalamat ang tao at pagdaka'y nangawala sila sa guitna ng kadiliman ng mga daang bahagya na may ilaw. TALABABA: , sa pagkaibig nilang maalaman ang sa kanila'y mangyayari sa panahong hinaharap. Hali kayo, guinoong Ibarra. ang sigaw naman ni kapitang Basilio, na lango na ng kaunti. May usapin tayong labing limang taong taon na ngayon ang itinatagal, at walang hukom sa Audienkiang sukat makahatol: ?mangyayari bang tingnan natin kung ating mabibigyang hangga sa "tablero"? Ngayon din po, at sumasang-ayon ako ng boong katowaan! Hintayin po ninyo akong saglit, sa pagka't nagpapaalam ang alferez! Nang maalaman nila ang gayong paglalaro, nangagkapisan ang lahat ng matatandang lalaking marunong ng "ajedrez" sa paliguid ng "tablero"; mahalaga ang larong iyon, kaya't nakaakit pati sa mga hindi nakakaalam. Hinarap ng mga matatandang babae, gayon man, ang kura, upang makipagsalitaan sa kanya tungkol sa mga bagay na nauukol sa religion; datapuwa't hindi marahil minamagaling ni fray Salvi ang lugar na kinalalagyan at ang kapanahunang iyon, kaya nga't pawang mga malalabo ang kaniyang mga isinasagot at mapapanglaw at may galit na halo, at ang kanyang mga matang hindi tumitingin man lamang sa kanyang mga kinakausap ay nagpapalingaplingap sa magkabikabila. Nagpasimula ang laro ng boong kakadakilaan. Kung magtabla ang laro, papagtatablahin naman natin ang ating usapin ang sabi ni Ibarra. Nang na sa kalaghatian na ang laro, tumanggap si Ibarra ng isang telegrama na nagpaningning ng kanyang mga mata at nakapagbigay sa kanya ng pamumutla. Itinago niya sa kanyang "kartera" ang telegrama, na hindi binuksan, at kanyang sinulyap ang pulutong ng mga kabataang nagpapatuloy ng pagtatanong kay Kapalaran, sa guitna ng mga tawanan at mga sigawan. "!Jaque" sa "Hari!" anang binata. Napilitang itago ni kapitang Basilio ang "Hari" sa likod ng "Reina." "Jaque" sa "Reina"! ang muling sinabi ni Ibarra, na pinagbabalaan ng kanyang "Torre" ang "Reina," na ipinagsasanggalang ng isang "Peon." Sa pagka't hindi matakpan ni kapitang Basilio ang "Reina" at hindi naman niya maiurong ito, dahil sa "Haring na sa sa likod", humingi siya ng panahon upang siya'y makapa-isip. Sumasang-ayon po ako ng boong tuwa! ang sagot ni Ibarra; mayroon pa namang sasabihin ako ngayon din sa ilang lalaki sa pulutong na iyon. At nagtindig siya, pagkapagkaloob sa kanyang kalaban ng ikaapat na bahagui ng isang oras upang mag-isip. Tangan ni Iday ang mabilog na kartong kinasusulatan ng apat na po't walong tanong, at si Albino ang may tangan ng libro ng mga sagot. Kasinungalingan! !hindi totoo! !kasinungalingan! ang isinisigaw ni Sinang na halos umiiyak. Ano ba ang nangyayari sa iyo? ang sa kanya'y tanong ni Maria Klara. Tingnan mo, aking itinanong: "?Kailan baga ako magkakabait?" binitiwan ko ang mga "dado", at ang guinawa niyang kurang iyang bantilaw ay binasa sa libro ang ganito: "!Pagka nagkabuhok ang palaka!" ?Ito ba'y mabuti? At saka nginiwian ni Sinang ang naguing seminarista, na hindi tumitiguil ng pagtatawa. Nguni't ?Sino ba ang may utos sa iyong magtanong ka ng gayon? ang sinabi sa kanya ng pinsan niyang si Viktoria Sukat na ang magtanong ng gayon upang marapat sa gayong mga sagot! Tumanong po kayo! ang sinabi nila kay Ibarra, kasabay ng paghahandog sa kanya ng "rueda" Pinagkayarian naming kung sino ang magkamit ng lalong magaling na sagot ay tatangap sa mga iba ng isang handog. Nakatanong na kaming lahat. At Sino ang nagkamit ng lalong magaling na sagot? Si Maria Klara! !si Maria Klara! ang isinagot ni Sinang. Ibiguin man niya't hindi'y siya'y pinatanong namin: "?Tapat baga't hindi magmamaliw ang kanyang pagliyag?" at ang libro'y sumagot.... Nguni't tinakpan ni Maria Klarang namumulang mainam ang bibig ni Sinang, at hindi itinulot na maipatuloy ang sinasabi. Kung gayo'y ibigay ninyo sa akin ang "rueda"! ani Krisostomong ngumingiti. Tumanong: "?Lalabas ba ng magaling ang kasalukuyan konglinalayon?" Napakapangit naman ng tanong na iyan! ang sigaw ni Sinang. Iniabsang ni Ibarra ang mga "dado" at alinsunod sa kanyang "numero" ay hinanap ang mukha at ang talata ng na sa libro. "!Ang mga panaguinip ay pawang mga panaguinip nga!" ang binasa ni Albino. Kinuha ni Ibarra ang telegrama at nangangatal na binuksan. Ngayo'y nagsinungaling ang libro ninyo! ang isinigaw na puspos ng tuwa. Basahin ninyo: "Sinang-ayunan ang panukalang eskuela, hinatulang kayo ang nanalo sa usapin." Ano ang kahulugan nito? ang itinanong nila sa kanya. Hindi ba ang sabi ninyo'y bibigyan ng pabuya (regalo) ang magtamo ng lalong mabuting sagot? ang itinanong niya, na nangangatal ang vokes sa laki ng kanyang tuwa, samantalang hinahati ng boong ingat ang papel. Siya nga! !siya nga! Kung gayo'y narito ang aking pabuya, ang sinabi, at ibinigay kay Maria Klara ang kalahati; magtatayo ako sa bayan ng isang paaralang ukol sa mga batang lalaki't babae; ang paaralang ito'y siyang aking pabuya. At ?anong kahulugan niyang kalahati ng papel? Ito'y ihahandog ko naman sa nagkaroon ng lalong masama sa mga sagot! Kung gayo'y ako! !sa akin marapat ibigay! ang sigaw ni Sinang. Ibinigay sa kanya ni Ibarra ang papel at matuling lumayo. At ano ang kahulugan nito? Datapowa't malayo na ang mapalad na binata, at nagbalik na muli siya sa pakikilaro ng "ajedrez." Lumapit si Fr. Salvi na wari'y nag-wawalang ano man sa masayang lupon ng mga kabataan. Pinapahid ni Maria Klara ang isang luha sa katuwaan. Huminto ng magkagayon ang tawanan at napipi ang salitaan. Tumitingin ang kura sa mga bagongtao't dalaga, na di niya matutuhan kung ano ang sasabihin; hinihintay naman nilang magsalita ang kura at hindi sila umiimik. Ano ito? ang sa kawakasa'y naitanong ng kura, at kinuha ang libro at kanyang binubuklatbuklat. Ang "Rueda de la Fortuna", isang librong libangan, ang sagot ni Leon. Hindi ba ninyo nalalamang kasalanan ang maniwala sa mga bagay na ganito? ang winika, at saka pinunitpunit ng boong galit ang mga dahon ng libro. Nagpumiglas sa mga labi ng lahat ang mga sigaw ng pagtataka at sama ng loob. Lalong malaking kasalanan ang gawin ang maibigan sa bagay na hindi kanya't laban sa kalooban ng tunay na may ari! ang itinutol ni Albinong nagtindig. Amang kura, nakaw ang tawag sa ganyang gawa at ito'y bawal ng Dios at ng mga tao. Pinapagdaop ni Maria Klara ang mga kamay, at tinitigang tumatangis ang mga wakas ng librong iyong hindi pa nalalaong nag-alay sa kanya ng lubhang malaking ligaya. Hindi sumagot kay Albino si fray Salvi, laban sa inaasahan ng mga nanonood; natira siya sa panonood kung paano ang linipadlipad ng mga pinagpunitpunit na mga dahon ng libro, na ang iba'y ipinawid ng hangin sa gubat at ang iba nama'y sa tubig; pagkatapos ay lumayong guiguirayguiray at nakapatong ang dalawang kamay sa ulo. Humintong sandali at nakipag-usap kay Ibarra na naghatid sa kanya sa isa sa mga kokheng nahahandang pangdala o panghatid sa mga panauhin. Mabuti at lumayas ang pang-aboy-galak na iyan, ang ibinulong ni Sinang.!May pagmumukhang wari'y sinasabing: "Huwag kang tatawa't nalalaman ko ang iyong mga kasalanan." Sa malaking katuwaan ni Ibarra, sa pagkapagbigay niya sa kanyang maguiguing asawang si Maria Klara ng kanyang pabuya, nagpasimula siya ng paglalarong hindi na iniisip ang guinagawa, at hindi na nag-aabala ng pagbabalakbalak ng pagwawari ng boong pag-iingat ng kalagayan ng mga "pieza." Dahil sa ganito'y ang nangyari, baga man si kapitang Basilio'y bahagya ng nakapagsasangalang, ang laro'y nagkapantay, salamat sa maraming pagkakamaling sa huli'y guinawa ng binata. !Papagtablahin natin! !papagtablahin natin! ang sabi ni kapitang Basiliong malaki ang tuwa. Papagtablahin natin! ang inulit ng binata, kahi't maguing ano man ang inihatol ng mga hukom sa ating usapin. Nangagkamay ang dalawa na nangagpisilan ng boong pagguiguiliwan. Samantalang ipinagkakatuwa ng mga kaharap ang nangyaring ito na nagbibigay wakas sa isang usaping totoong nagpapahirap na sa dalawang magkalaban, ang biglang pagdating ng apat na guardia kivil at isang sargento, na pawang sandatahan at nakalagay sa dulo ng fusil ang bayoneta, siyang sumira ng kasayahan at nagdulot ng panghihilakbot sa pulutong ng mga babae.- Huwag kikilos ang sino man! ang sigaw ng sargento. Papuputukan ang kumilos! Hindi inalintana ni Ibarra ang gayong pahayop na pagmamatapang, tumindig siya at lumapit sa sargento. Ano po ang inyong ibig? ang itinanong. Na ngayon din ay ibigay sa amin ang isang may kasalanang nagngangalang Elias, na sa inyo'y namimiloto kaninang umaga, ang isinagot na may anyong pagbabala. Isang may kasalanan?... ?Ang piloto? ?Kayo po'y nagkakamali marahil! ang itinugon ni Ibarra. Hindi po; ngayo'y isinumbong na naman ang Elias na iyang nagbuhat ng kamay sa isang sakerdote.... Ah! ?at iyan ba ang piloto? Iyan nga, ayon sa sabi sa amin; tumatanggap po kayo sa inyong mga pagsasaya, guinoong Ibarra, ng taong may masamang kaasalan. Tiningnan ni Ibarra ang sargento mula sa mga paa hanggang sa ulo at sinagot siya ng lubhang malaking pagpapawalang halaga: Hindi ko kailangang ako'y magsulit sa inyo ng aking mga guinagawa! Tinatangggap namin ng boong kagandahan ng loob ang sino man sa aming mga pagsasaya, at kayo man, kung kayo'y pumarito sana, inyo dising nasunduan ang isang luklukan sa mesa, na gaya naman ng inyong alferez na kapanayam namin ditong dalawang horas lamang ang kalalampas. At pagkawika nito'y tinalikuran siya. Kinagat ng sargento ang kanyang mga bigote, at sa pagka't napagdilidili niyang siya ang lalong mahina, ipinag utos na paghanapin sa magkabikabila at sa mga kakahuyan ang piloto, na ang anyo nito'y nakatitik sa kapirasong papel na kanyang dala. Ito ang sinabi ni Don Filipo sa kanya: Inyong talastasing naaangkap ang mga anyo't kalagayang iyan sa siyam ng bawa't sampong dalisay na filipino; !baka po kayo'y magkamali! Sa kawakasa'y bumalik ang mga sundalo, at kanilang sinabing walang nakita silang bangka o taong sino mang makapagbigay hinala; nagsabi ng pautal-utal ang sargento ng ilang salita at saka umalis na tulad ng pagdating: asa guardia kivil. Untiunting nanag-uli ang katuwaan, umulan ang mga tanong at sumagana ang mga salisalitaan tungkol sa nangyari. Kung gayo'y iyan pala ang Elias na naghulog sa alferez sa isang pusaw! ang sabi ni Leong nag-iisip-isip. At paano ba ang nangyaring iyon, paano? ang tanong ng ilang ibig makatanto ng lihim. Ang sabi'y nasalubong daw ng alferez ang isang taong may pas-ang kahoy na panggatong, ng isang araw na umuulan ng mainam ng buwan ng Septiembre. Totoong maputik ang daan at sa tabi lamang may makipot na landas na malalakaran ng iisang tao. Ang guinawa raw ng alferez ay hindi piniguil ang kabayo na siyang dapat sana, kung di bagkos pinatulin at sumigaw sa taong siya'y umudlot: tila mandin hindi ibig ng taong iyong bumalik sa pinanggalingan o aayaw na malubog sa pusaw, kaya't nagpatuloy ng paglakad. Sa galit ng alferez ay inakalang siya'y ipatahak, nguni't kumuha ang tao ng kaputol na kahoy at pinakapalopalo ang ulo ng hayop nang boong lakas, na ano pa't nabulagta ang kabayo't napatapon sa pusaw ang alferez. Sinasabi ring ipinagpatuloy daw ng taong iyon ang paglakad ng boong tiwasay, na hindi niya alumana ang limang balang ipinahabol sa kanya ng alferez na nabulagan sa marubdob na galit at sa lusak. Sa pagka't tunay na hindi kilala ng alferez kung sino ang taong iyon, hininalang marahil ay ang bantog na si Elias, na galing sa lalawigang may ilang buwan pa lamang, na di alam kung tagasaan, at napakilala sa mga guardia kivil sa ilang bayan dahil sa mga kawangis ng gayon din mga kagagawan. Kung gayo'y tulisan pala siya? ang itinanong ni Viktoriang kinikilig. Sa akala ko'y hindi, sa pagka't minsan daw ay siya'y nakilaban sa mga tulisan isang araw na kanilang linolooban ang isang bahay. Walang mukhang masamang tao! ang idinugtong ni Sinang. Wala, totoo lamang mapanglaw ang kanyang tingin: hindi ko nakitang siya'y ngumiti man lamang sa boong umaga, ang sinabi ni Maria Klara. Sa gayo'y nagdaan ang hapon at dumating ang horas ng pag-owi sa bayan. Nangagsialis sila sa gubat ng iliniliwanag ang mga huling sinag ng naghihingalong araw, at nagdaan silang hindi umiimik sa malapit sa mahiwagang pinaglibingan ng nuno ni Ibarra. Pagkatapos ay nanag-uli ang masayang mga salitaang maingay, puspos ng kaningasan, sa silong ng mga sanga ng kahoy na iyong hindi totoong sanay na makarinig ng gayong karaming mga vokes. Tila mandin namamanglaw ang mga kahoy, umuugoy ang mga gumagapang na mga damo at wari'y sinasabi: !Paalam kabataan! !Paalam, panag-inip na isang araw! At ngayon, sa liwanag ng mapupula at malalaking ningas ng mga sigsig; at sa tugtog ng mga guitarra, bayaan natin silang lumakad na patungo sa bayan. Nagbabawas ang mga pulutong, namamatay ang mga ilaw, napipipi ang guitarra, samantalang sila'y nalalapit sa tahanan ng mga tao. !Ilagay ninyo ang inyong "maskara", sa pagka't kayo'y makikipanayam na naman sa inyong mga kapatid! =XXV.= =SA BAHAY NG FILOSOFO= Pagka umaga ng kinabukasan, pagkatapos na madalaw ni Juan Krisostomo Ibarra ang kanyang mga lupa, siya'y tumungo sa bahay ni matandang Tasio. Lubos na lubos ang katahimikan sa halamanan, sa pagka't ang mga langay-langayang nangagsasalimbayan sa palibot ng balisbisa'y bahagya na umiingay. Sumisibol ang malilit na damo sa lumang pader na guinagapangan ng kawangis ng baguing na bumuborda sa mga bintana, maliit na bahay na anaki'y siyang tahanan ng katahimikan. Maingat na itinali ni Ibarra ang kanyang kabayo sa isang haligui, siya'y lumakad ng halos patiad ng pagdadahandahan at kanyang tinahak ang halamanang malinis at totoong magaling ang alaga; pinanhik ang hagdanan, at siya'y pumasok, sa pagka't bukas ang pinto. Ang unang nakita niya'y ang matanda, na nakayukod sa isang libro na tila mandin kanyang sinusulatan. May napanood sa mga pader na tinitipong mga maliliit na mga hayop at mga dahon ng mga kahoy at damo, sa guitna ng mga "mapa" at lumang estanteng puno ng mga libro at ng mga sulat-kamay. Lubhang nalilibang ang matanda sa kanyang guinagawa, na ano pa't hindi naino ang pagdating ng binata, kung di ng ito'y aalis na sana, sa pagkaibig na huwag makagambala sa matandang iyon. Aba! ?nariyan po ba kayo? ang itinanong, at tiningnan si Ibarra ng wari'y nangguiguilalas. Ipagpaumanhin po ninyo, ang isinagot nito, kayo po pala'y maraming totoong guinagawa.... Siya nga po, sumusulat ako ng kaunti, datapuwa't hindi dali-dali at ibig kong magpahinga. ?May magagawa po ba akong ano mang sukat ninyong pakinabangan kahi't babahagya? Malaki po! ang isinagot ni Ibarra at saka lumapit; datapuwa't.... At sinulyap ang librong na sa ibabaw ng mesa. Aba! ang biglang sinabing nangguiguilalas; guinagamit po ba ninyo ang inyong panahon sa pagsisiyasat kung ano ang kahulugan ng mga "geroglifiko?" Hindi po! ang isinagot ng matandang lalaki, at tuloy nag-alay sa kanya ng isang "silla"; hindi nakakawatas ako ng egipkio o ng kopto man lamang, datapuwa't may kaunti akong nalalamang paraan sa pagsulat niyan, kaya ako'y sumulat ng mga "geroglifiko." Sumusulat po kayo ng mga "geroglifiko"? ?At bakit po? ang itinanong ng binatang nag-aalinlangan sa nakikita't nariringig. Ng huwag mabasa nino man sa mga panahong ito ang aking sinusulat. Tinitigan ni Ibarra ang matandang lalaki, at ang isip niya'y baka nasisira ang isip nito. Madaling madaling siniyasat ang aklat, sa pagka iibig niyang maalaman kung nagsisinungaling, at kanyang namasdang totoong magaling ang doo'y pagkakaguhit ng mga hayop, mga guhit na bilog, mga guhit na anyong pabilog, mga bulaklak, mga paa, mga kamay, mga bisig, at iba pa. At bakit po kayo sumusulat kung talagang aayaw kayong mabasa nino man ang inyong sinusulat? Sa pagka't hindi ko iniuukol ang aking sinusulat sa mga taong nabubuhay ngayon; sumusulat ako at ng mabasa ng mga taong ipanganganak pa sa mga panahong sasapit. Kung mababasa ng mga tao ngayon ang aking mga sinusulat ay kanilang susunuguin ang aking mga aklat, na siyang pinagkagugulan ko ng pagal ng boong aking buhay; datapuwa't hindi gayon ang gagawin ng mga taong ipanganganak pang makababasa ng aking mga sinusulat ngayon; sa pagka't ang mga taong ipanganganak pang iyo'y pawang maguiguing mga pantas at mauunawa nila ang aking mga adhika at kanilang wiwikain: HINDI NATULUG NA LAHAT SA GABI NG AMING MGA NUNO! Ililigtas ng talinghaga o ng mga kakaibang mga letrang ito ang aking gawa, sa kamangmangan ng mga tao, na gaya naman ng pagkaligtas sa maraming mga katotohanan ng talinghaga o ng mga kakaibang mga pagsamba at ng di sirain ng mapangwasak na mga kamay ng mga sakerdote. At ?sa anong wika sumusulat po kayo? ang itinanong ni Ibarra, pagkatapos ng isang sandaling hindi pag-imik. Sa wika natin, sa tagalog. At nagagamit po ba sa bagay na iyan ang mga "geroglifiko"? Kung di lamang sa kahirapan ng magdibujo, nagkakailangan ng panahon at tiyaga, halos masasabi ko sa inyong lalong magaling na gamitin ang mga "geroglifiko sa pagsulat ng ating wika kay sa "alfabeto latino". Taglay ang mga "vokal" ng dating "alfabeto egipkio"; ang ating o na pangwakas na vokal na na sa kalaguitnaan ng o at ng u; wala rin sa egipkiong tunay na tunog ang E; na sa "alfabeto egipkio" ang ating ha at ang ating kha na wala sa "alfabetong latin" ayon sa paggamit natin sa kastila. Sa halimbawa; sa sabing mukha, ang idinugtong na itinuro ang libro lalong nababagay na aking isulat ang silabang ha sa pamamag-itan nitong anyong isda kay sa letrang latina na ipinangungusap sa Europa sa pamamag-itan ng iba't ibang paraan. Sa isang pangunusap na hindi totoong ipinahahalata ang letrang ito, gaya sa halimbawa dito sa sabing hain, na dito'y hindi totooog mariin ang pangungusap ng h, ang guinagamit ko'y itong "busto" ng leo o itong tatlong bulaklak ng loto, ayon sa bilang ng "vokal." Hindi lamang ito, nagagawa ko rito ang pagsulat ng tinig na sa ilong lumalabas, letrang wala sa "alfabeto latinong" kinastila. Inuulit kong kung hindi nga lamang sa kahirapan ng pagdidibujo na kinakailangang pakabutihin, halos magagamit nga ang mga "geroglifiko"; datapowa't ang kahirapang ding ito ang siyang pumimipilit sa aking huwag magsalita ng malawig at huwag magsaysay kung di iyong katatagan at kinakailangan lamang: bukod sa rito'y sinasamahan ako ng pinagpapagalan kong ito, pagka umaalis ang aking mga panauhing taga Khina at taga Japon. Ano pong sabi ninyo? Hindi po ba ninyo nariringig? Mga langaylangayan ang aking mga panauhin; ng taong ito'y nagkulang ng isa; marahil siya'y hinuli ng sino mang masamang batang insik o japones. Bakit po nalalaman ninyong sila'y nanggagaling sa mga lupaing iyan? Dahil po sa isang magaang na paraan: may ilang taon na ngayong bago sila umalis ay itinatali ko sa kanilang paa ang isang maliit na papel na may nakasulat na "Filipinas" sa wikang ingles, at inaakala kong hindi totoong malayo ang kanilang pinaroroonan, at sa pagka't sinasalita ang wikang ingles halos sa lahat ng panig ng mga dakong ito. Hindi nagkamit kasagutan ang maliit kong papel sa loob ng mahabang panahon, hanggang sa kawakasa'y ipinasulat ko sa wikang insik, at ang nangyari'y sila'y bumalik ng noviembreng sumunod na may mga dalang ibang mga maliliit na papel, na aking ipinabasa: nakasulat ang isa sa wikang insik, at yao'y isang bati magmula sa mga pampangin ng Hoangho, at ang isa, alisunod sa insik na aking pinagtanungan, yaon daw marahil ay wikang japones. Datapuwa't kayo po'y aking linilibang sa mga bagay na ito, at hindi ko itinatanong sa inyo kung sa paanong bagay makapaglilingkod ako sa inyo. Naparito po ako't ibig kong makipag-usap ako sa inyo tungkol sa isang bagay na mahalaga, ang isinagot ng binata; kahapon ng hapo'y.... Hinuli po ba ang kulang palad na iyan? ang isinalabat ng matandang lalaking malaking totoo ang pagka ibig na makaalam. Si Elias po ba ang inyong sinasabi? ?Bakin po ninyo naalaman? Aking nakita ang Musa ng Guardia Kivil. Ang Musa ng Guardia Kivil! ?At sino po ba ang Musang iyan? Ang asawa ng alferez, na inyong inanyayahan sa inyong pagkakatuwa. Kumalat kahapon sa bayan yaong nangyari sa buwaya. Kung gaano ang katalasan ng isip ng Musa ng Guardia Kivil ay gayon din ang katampalasanan ng kanyang budhi, at hininala na marahil ang piloto'y yaong napakapangahas na nag-abaang sa kanyang asawa sa pusaw at bumuntal kay pari Damaso; at sa pagka't siya ang bumabasa ng mga "parte" (kasulatang nagbibigay alam ng ano mang bagay na nangyayari) na dapat tanggapin ng kanyang asawa, bahagya pa lamang dumarating ito sa kanyang bahay na lango at walang malay, inutusan ang sargento, sampo ng mga soldado, at ng bagabaguin ang fiesta, upang makapanghiganti sa inyo, !Mag-ingat po kayo! Si Eva'y mabait na babae, palibhasa'y nanggaling sa mga kamay ng Dios ... Masama raw babae si dona Konsolakion, at walang nakakaalam kung kaninong kamay siya nanggaling! Kinakailangang naguing "donkella" o naguing ina, minsan man lamang, upang gumaling ang isang babae. Ngumiti ng kaunti si Ibarra, saka sumagot, kasabay ang pagkuha sa kanyang kartera ng ilang mga papel. Malimit na nagtatanong po sa inyo ang aking nasirang ama sa ilang mga bagay, at natatandaan kong pawang kasayahan ang kanyang tinamo lamang sa pagsunod sa inyong mga kahatulan. May kasalukuyan akong isang munting gawain ibig kong papagtibayin ang magandang kalalabasan. At sinabi ni Ibarra sa matandang lalaki sa maikling pananalita, ang pinagbabalak na eskuelahang kanyang inihandog sa kanyang pinangingibig, at inilahad sa mga mata ng nagtatakang filosofo ang mga planong galing Maynila na sa kanya'y ipinadala. Ibig ko sanang ihatol po ninyo sa akin kung sinosino sa bayan ang mga taong aking susuyuin, at ng lalong lumabas na magaling ang gawaing ito. Kilala po ninyong totoo ang mga taong nananahan dito; ako'y bagong kararating at halos ako'y isang manunuluyang taga ibang lupain sa aking sariling bayan. Sinisiyasat ni matandang Tasiong sa mga mata'y nangguiguilid ang mga luha, ang mga planong na sa kanyang harap. Ang inyong ipagpapatuloy na yariin ay ang aking panaguinip, ang panaguinip ng isang abang sira ang isip! ang biglang sinabing nababagbag ang loob; at ngayo'y ang unang ihahatol ko po sa inyo'y ang huwag na muling kayo'y magtanong sa akin magpakailan man! Tiningnan siya ng binatang nangguiguilalas. Sa pagka't ang mga taong matitino'y ipalalagay po kayong sira rin ang pag-iisip, ang ipinagpatuloy ng pananalitang masaklap na pagpalibhasa. Inaakala ng taong pawang mga sira ang isip ng sino mang hindi nag-iisip ng wangis na kanila; ito ang dahilan at ipinalalagay nila akong ul-ol, at ang gayo'y kinikilala kong utang na loob, sa pagka't !ay, sa aba ko! sa araw na ibig nilang ibalik sa aking boo ang sira kong isip; sa araw na iya'y aalsan ako ng kaunting kalayaang aking binili sa halaga ng pagka-ako'y taong may kalolowa. ?At sino ang nakakaalam kung sila nga ang may katuwiran? Hindi ako nag-iisip at hindi ako nabubuhay alinsunod sa kanilang mga kautusan; pawang mga iba ang aking sinusunod na mga palatuntunan, ang aking mga adhika. Sa ganang kanila'y ang tunay na matino'y ang gobernadorkillo, sa pagka't palibhasa'y walang ibang pinagaralan kung di ang magdulot ng khokolate at magtiis ng kasam-an ng asal ni pari Damaso, ngayo'y mayaman, liniligalig niya ang mga maliliit na kapalaran ng kanyang mga kababayan at kung magkabihira pa'y nagsasalita ng tungkol sa katuwiran. "Matalas ang pag-iisip ng taong iyan" ang inaakala ng mga hangal; "tingnan ninyo't sa walang ano ma'y nakapagpalaki sa sarili!" Datapuwa't akong nagmana ng kayamanan, mga pagka-alang-alang ng kapuwa, ako'y nag-aral, ngayo'y isang mahirap ako, at hindi ako pinagkatiwalaan ng lalong walang kabuluhang tungkulin, at ang sinasabi ng lahat: "!Iya'y isang ul-ol, iya'y hindi nakauunawa kung ano ang pamumuhay!" Tinatawag ako ng kurang "filosofo" ng palibak, na ang ipinahihiwatig ay ako'y isang madaldal na ipinagmamayabang ang mga pinagaralan sa Universidad, gayong siya pa namang lalong walang kabuluhan. Marahil nga nama'y ako ang tunay na baliw at sila ang mga tino, ?sino ang makapagsasabi? At pinaspas ng matanda ang kanyang ulo, na anaki ibig niyang palayuin ang isang pag-iisip, at saka nagpatuloy ng pananalita: Ang ikalawang maihahatol ko sa inyo'y magtanong po kayo sa kura, sa gobernadorkillo, sa lahat ng mga taong nakakakaya; bibigyan kayo nila ng mga masasama, hangal at walang kabuluhang mga kahatulan; datapuwa't hindi pagtalima ang kahulugan ng pagtatanong, magpakunuwari kayong sinusunod ninyo sila kailan man at mangyayaring gawin ninyo, at inyong ipahayag na iniaalinsunod ninyo sa kanila ang inyong mga gawa. Naglininglining ng sandali si Ibarra at nagsalita, pagkatapos: Magaling ang inyong hatol, nguni't mahirap sundin. Dapuwa't ?hindi nga kaya maipagpatuloy ko ang aking panukala na hindi tumakip sa panukalang iyan ang isang dilim? ?Hindi baga kaya magawa ang isang kagalingan kahi't tahakin ang lahat, yamang hindi kailangan ng katotohanang manghiram ng pananamit sa kamalian? Dahil diya'y wala sino man sumisinta sa katotohanang hubad! Magaling ang bagay na iyan sa salita, mangyayari lamang sa daigdig na pinapanaguimpan ng kabataan. Nariyan ang maestro sa eskuela, na walang tumutulong sino man, sangol na pusong nagmithi ng kagalingan ay walang inani kung di libak at mga halakhak; sinabi ninyo sa aking kayo'y taga ibang bayan sa inyong sariling lupain, at naniniwala ako. Mula sa unang araw ng inyong pagdating dito'y inyong sinaktan ang kalooban ng isang fraileng kabalitaan sa mga taong siya'y isang banal, at ipinalalagay ng kanyang mga kapuwa fraileng siya'y isang pantas. Loobin nawa ng Dios na ang guinawa ninyong ito'y huwag siyang maguing kadahilanan ng mga mangyayari sa inyo sa hinaharap na panahon. Huwag po ninyong akalaing dahil sa pinawawal-ang halaga ng mga dominiko at agustino ang guinggong habito, ang kordon at ang salaulang pangyapak, na dahil sa minsang ipinaalaala ng isang dakilang doktor sa Santo Tomas, na ipinasiya ng papa Inokenkio III, na lalong nauukol daw sa mga baboy kay sa mga tao ang mga palatuntunan ng mga frankiskano'y hindi sila mangagkakaisa upang papagtibayin yaong sabi ng isang fraileng prokurador: "Higuit ang ikinapangyayari ng lalong walang kabuluhang uldog" kay sa Gobierno, kahi't maguing kasama pa nito ang lahat niyang mga soldado "Kave ne kadas". Totoong makapangyarihan ang guinto; madalas na inihapay ng guyang vakang guinto ang tunay na Dios sa kanyang mga altar, at nangyayari ito buhat pa sa panahon ni Moises. Hindi ako lubhang mapanglawin sa pag-iisip ng mangyayari sa ano mang bagay, at sa ganang akin ay hindi naman napakapanganib ang pamumuhay sa aking lupain, ang isinagot ni Ibarrang ngumingiti. Inaakala kong napakalampas naman ang mga takot na iyan, at umaasa akong aking magagawa ang aking mga panukala, na hindi ako makakakita ng malalaking mga hadlang sa dakong iyan. Hindi nga, sakali't kayo'y tangkilikin nila; datapuwa't magkakaroon kayo ng mga hadlang kung kayo'y hindi tangkilin. Kasukatan na upang madurog na lahat ang inyong mga pagsusumikap sa mga pader ng bahay ng tinatahanan ng kura, ang iwaswas ng fraile ang kanyang kordon o ipagpag kaya niya ang kanyang habito; itatanggui ng alkalde bukas, sa papaano mang dahilan, ang sa inyo'y ipinagkaloob ngayon; hindi itutulot ng sino mang inang pumasok ang kanyang anak sa paaralan, at kung makagayo'y baligtad ang ibubunga ng inyong lahat na mga pagpapagal: makapanghihina ng loob sa mga magpapanukala pagkatapos, na tumikim gumawa ng ano mang bagay na kagalingan. Baga man sa inyong sabi, ang tugon ng binata, hindi ako makapaniwala sa kapangyarihang iyang sinabi ninyo, at kahit ipagpalagay ng katotohanan, kahi't paniwalaan tunay nga, matitira rin sa aking pinakalabis ang bayang may pag-iisip, ang Gobiernong may maningas na hangad sa pagtatatag ng mga panukalang totoong maiinam, taglay niya ang mga dakilang adhika at talagang ibig nga niya ang ikagagaling ng Filipinas. Ang Gobierno! !Ang Gobierno! ang bulong ng filosofo, at saka tumingala upang tingnan ang bubungan. Baga man tunay na magkaroon ng maningas na nasang padakilain ang lupaing ito sa ikagagaling ng mga taga rito rin at ng Inang Bayan; baga man manakanakang alalahanin ng mangisangisang mga nangangatungkulan ang magagandang kaisipan ng mga haring katoliko, at bangguitin kung siya'y napapag-isa, ang Gobierno'y hindi nakakikita, hindi nakaririnig, hindi nagpapasiya, liban na lamang sa ibiguin ng kura o provinkial na kanyang makita, mapakinggan at mapasiyahan; lubos ang pagsampalatayang kaya lamang siya matibay ay dahil sa kanila; na kung siya'y nananatili'y sa pagka't siya'y inaalalayan nila; kung siya'y nabubuhay, sa pagka't ipinahihintulot nilang siya'y mabuhay, at sa araw na iwan siya ng mga fraile'y siya'y matutumbang gaya ng pagkatumba ng isang taotaohan pagka wala ng sa kanya'y pang-alalay. Tinatakot ang Gobierno sa panghihimagsik ng bayan, at tinatakot ang bayan sa mga hukbo ng Gobierno: nagmula rito ang isang magaang na larong nakakatulad sa nangyayari sa mga matatakutin kung sila'y pumapasok sa mga malulungkot na lugar; ipinalalagay nilang mga "fantasma" ang kanilang sariling mga anino, at ipinalalagay nilang mga vokes ng iba ang mga alingawngaw ng kanilang sariling mga vokes. Hindi makawawala ang Gobierno sa pananalima sa mga fraile, samantalang hindi siya nakikipag-alam sa bayang ito; mabubuhay siyang katulad niyang mga batang baliw, na pagdaka'y nangangatal marinig lamang ang vokes ng sa kanya'y tagapag-alaga, na kanilang pinakasusuyo ng di ano lamang at ng sa kanila'y magpaumanhin. Hindi naghahangad ang Gobiernong siya'y magtamo sa hinaharap na panahon ng sariling lakas na sagana, siya'y isang bisig lamang, sa makatuwid ay tagaganap; ang ulo'y ang konvento, sa makatuwid ay siyang tagapag-utos, at sa ganitong hindi niya pagkilos, nagpapaubaya siyang siya'y kaladkarin sa magkabikabilang banging malalalim, siya'y naguiguing lilim lamang, nawawal-an siyang kabuluhan, at sa kanyang kahinaan at kasalatan sa kaya'y ipinagkakatiwala niyang lahat sa mga kamay na upahan. Kung hindi'y inyo pong isumag ang anyo ng pamamahala sa atin ng ating Pamunuan sa mga ibang lupaing inyong linakbay ... Oh! ang isinalabat ni Ibarra, mapapakalabis naman ang mga kahingiang iyan; magkasiya na lamang tayo sa pagkakitang ang baya'y hindi dumaraing, at hindi nagkakahirap na gaya ng mga ibang lupain, at ito'y salamat nga sa Religion at sa kabaitan ng mga punong dito'y namamahala. Hindi dumaraing ang bayan, sa pagka't walang vokes, hindi kumikilos sa pagka't hindi nakakaramdam sa mapanganib na pagtulog, at hindi nahihirapan, ang wika po ninyo, sa pagka't hindi niya nakikita kung paano ang pagdurugo ng kanyang puso, !Nguni't makikita't mariringig isang araw at !sa aba ng mga lumiligaya sa pagdaraya at sa gabi kung mangagsigawa, dahil sa ang akala nila'y natutulog na lahat. !Pagka naliwanagan ng sikat ng araw ang karumaldumal na anak ng mga kadiliman, kung magkagayo'y darating ang kakilakilabot na pananag-uli ng isip, bubugso at sasambulat ang hindi maulatang lakas na kinulong sa lubhang mahabang panahon, ang napakaraming kamandag na isaisang patak na sinala, ang di masayod na mga himutok na linunod ... ?Kung magkagayo'y sino kaya ang magbabayad niyang mga utang na manakanakang sinisingil ng bayan ayon sa ating nababasa sa pigta ng dugong mga dahon ng Historia? Hindi ipahihintulot ng Dios, ng Gobierno at ng Religiong dumating ang araw na iyan! ang muling isinagot ni Krisostomo, na nalalaguim ng laban sa kanyang sariling kalooban. Sumasampalataya sa religion at sumisinta sa Espana ang Filipinas; talastas ng Filipinas kung gaano kalaki ang mga kagalingang guinagawa ng nakion sa kanya. Tunay nga't may mga kapaslangang nagagawa, hindi ko rin naman ikakailang siya'y may mga kakulangan; datapuwa't nagpapagal ang Espana ng pagbabago ng mga kautusan at mga palakad na namamasid niyang di totoong wasto upang mabigyang kagamutan ang gayong mga kapaslangan at mga kakulangan; nagbabalak ng mga bago't bagong panukala, hindi masamang asal. Nalalaman ko, at narito ang kasam-ang lalo. Ang mga pagbabagong utos na nanggagaling sa mataas, pagdating sa baba'y nawawal-ang kabuluhan, dahil sa mga pangit na pinagkaratihan ng lahat, sa halimbawa, ang maningas na hangad na pagdaka'y yumaman at ang kamangmangan ng bayang ipinauubaya ang lahat ng gawin ng may mga salanggapang na budhi. Hindi nasasalansa ng isang tadhana ng hari ang mga gawang lisya ng mga namiminuno, samantalang hindi abangan ng isang mapagmalasakit na makapangyarihan ang lubos na pagtalima sa tadhanang iyon ng hari, samantalang hindi ipinagkakaloob ang kalayaang magsalita laban sa malalabis na mga kagagawan ng nangaglulupit na mga hariharian sa bayan: matitira sa pagkapanukala, ang mga panukala, ang mga kapaslanga'y mananatili't hindi masasawata, at gayon ma'y tahimik na matutulog ang ministro, sa galak na siya'y nakatupad ng kanyang katungkulan. Hindi lamang ito, sakali't pumarito ang isang guinoong may mataas na katungkulang may taglay na mga dakila't magagandang mga hangad, samantalang sa likura'y tinatawag siyang-ulol, sa harap niya'y ganito ang ipasisimulang sa kanya'y iparinig: "hindi po nakikilala ng inyong kamahalan, ang lupaing ito, hindi po nakikilala ng inyong kamahalan ang mga "indio", pasasamain po ng kamalian ninyo sila, ang mabuti po'y magkatiwala kayo kay "fulano" at kay "zutano" at iba pa," at sa pagka't hindi nga naman nakikilala ng kamahalan niya ang lupaing hangga ngayo'y na sa Amerika ang kanyang boong akala, at bukod sa roo'y ma'y mga kakulangan at may mga hindi mapagtagumpayan ng marupok niyang loob, na gaya rin naman ng lahat ng tao, siya'y napahihinuhod. Nadidilidili naman ng kamahalan niyang kinailangang siya'y magpatulo ng maraming pawis at magkahirap ng di kawasa upang kamtan niya ang katungkulang hinahawakan, na tatlong taon lamang ang itatagal ng katungkulang iyon, na sa pagka't siya'y may katandaan na'y kinakailangang huwag ng mag-iisip ng mga pagtutuwid ng liko at ng mga pagsasanggalang sa naaapi, kung di ang iguiguinhawa niya sa panahong darating; isang maliit na "hotel" (magandang bahay) sa Madrid, isang mainam na tahanan sa labas ng kiudad at isang magaling na pakikinabang sa taontaon sa patubuang salapi upang makapagbuhay-guinhawa sa pangulong bayang tahanan ng hari ang mga bagay ngang ito ang dapat paghanapin sa Filipinas. Huwag tayong humingi ng mga kababalaghan, huwag nating hinging magmalasakit sa ikagagaling ng lupaing ito ang taga ibang lupaing naparirito at ng makakita ng kayamanan at pagkatapos ay aalis. ?Anong kahalagahan sa kanya ng pagkilalang loob o ng mga sumpa ng isang bayang hindi niya kilala, na wala siyang ano mang sukat alalahanin at wala naman doon ang kanyang mga sinisinta? Upang tumimyas ang dangal ay kinakailangan umalingawngaw sa mga tainga ng ating mga iniibig, sa hanging sumisimoy sa ating tahanang bahay o sa kinamulatang bayang mag-iingat ng ating bungo at mga but-o, ... ibig nating maramdaman ang pagkaunlak sa ibabaw ng ating libingan, at ng mapapag-init ng kanyang mga sinag ang kalamigan ng kamatayan, ng huwag namang totoong mauwi na nga tayo sa wala, kung di may matirang ano mang makapagpapaalaala sa atin. Alin man dito'y wala tayong maipangako sa pumaparito upang mamanihala ng ating kapalaran. At ang lalo pang kasamasamaan sa lahat ay nangagsisi-alis pagka nagpapasimula na ng pagkaunawa ng kanilang katungkulan. Nguni't lumalayo tayo sa ating pinag-uusapan. Hindi, bago tayo magbalik sa pinag-uusapan natin ay kinakailangang kong pagliwanaguin ang ilang mga tanging bagay, ang dalidaling isinalabat ng binata. Mangyayaring sumang-ayon akong hindi nakikilala ng Pamahalaan ang kalagayan, kaugalian at minimithi ng bayan, datapuwa't sa akala ko'y lalong hindi nakikilala ng bayan ang Pamahalaan. May mga kagawad ang Pamahalaang walang kabuluhan, masasama, kung ito ang ibig ninyong aking sabihin, datapuwa't mayroon namang mga kagawad na magagaling, at ang magagaling na ito'y walang magawa, sa pagka't sumasaguitna sila ng karamihang hindi gumagalaw, aayaw gumalaw, ang mga mamamayan bagang bahagya, na nakikialam sa mga bagay na sa kanya'y nauukol. Nguni't hindi ako naparito't ng makipagmatuwiran sa inyo tungkol sa bagay na ito; naparito ako't ng sa inyo'y huminging kahatulan, at ang inyong sabi'y yumukod ako sa mga diosdiosang katawatawa. Tunay nga, at ito rin ang aking inuulit, sa pagka't dito'y kinakailangang ibaba ang ulo o pabayaang ilagpak. Ibaba ang ulo o pabayaang ilagpak? ang inulit ni Ibarrang nag-iisip-isip. Totoong napakahigpit ang pahirangang iyan! Nguni't ?bakit? Diyata't ?hindi nga kaya mangyayaring magkaayos ang pagsinta sa aking tinubuang lupa at ang pagsinta sa Espana? ?Kinakailangan bagang magpakaimbi upang maguing magaling na binyagan, papangitin ang sariling budhi upang makagawa nga ng isang magaling na panukala? Sinisinta ko ang aking tinubuang lupa, ang Filipinas, sa pagka't siya ang pinapakakautangan ko ng buhay at ng aking kaligayahan, at sa pagka't dapat sintahin ng lahat ng tao ang kanyang tinubuang lupa; sinisinta ko ang Espana, ang lupang tinubuan ng aking magugulang, sa pagka't baga man sa lahat ng bagay na nangyayari, pinagkakautangan siya at pagkakautangan ng Filipinas ng kanyang kaligayahan at ng kanyang kagalingan sa panahong darating; katoliko ako, nananatili sa aking dalisay ang pananampalataya ng aking mga magugulang, at hindi ko maalaman kung anong kadahilanan at aking ibababa ang aking ulo, gayong mangyayari namang aking itunghay; kung anong kadahilanan at aking ihahayin ang aking ulo sa aking mga kaaway, gayong sila'y mangyayari ko namang yurakin! Sa pagka't na sa kamay ng inyong mga kaaway ang linang na ibig ninyong pagtamnan, at wala kayong lakas na mailalaban sa kanila.... Kinakailangan munang hagkan ninyo ang kamay na iyang.... Hagkan! Datapuwa't ?nalilimutan na ba ninyong silasila ang pumatay sa aking ama, at siya'y kanilang hinukay at inalis sa kanyang libingan? Nguni't akong kanyang anak ay hindi ko nalilimutan, at kung hindi ko siya ipinanghihiganti'y, dahil sa linilingap ko ang kapurihan ng religion. Itinungo ang ulo ng matandang filosofo. Guinoong Ibarra. ang kanyang isinagot ng madalang na pananalita: kung nananatili sa inyong alaala ang mga gunitaing iyan, mga gunitaing hindi ko maihahatol na inyong limutin; huwag po ninyong ipagpatuloy ang panukalang inyong binabantang gawin, at hanapin ninyo sa ibang dako ang ikagagaling ng inyong mga kababayan. Humihingi ang panukala ninyo na ang ibang tao ang gumawa, sa pagka't upang mayari, hindi lamang salapi at hangad na makayari ang kinakailangan; bukod sa rito'y kinakailangan dito sa ating lupain ang pagka matiisin, malabis na katiyagaa't pagsusumikap at matibay na pag-asa, sa pagka't hindi nahahanda ang linang; pawang mga dawag lamang ang nakatanim. Napag-uunawa ni Ibarra ang kahalagahan ng mga salitang ito; datapuwa't hindi siya makapanglulupaypa'y; na sa kanyang gunita ang alaala kay Maria Klara; kinakailangang mayari ang kanyang inihandog na pangako. Wala na bagang ibang sa inyo'y maihatol ang dinanas ninyo kung di ang mahigpit na paraang iyan? ang itinanong sa mahinang pananalita. Tinangnan siya ng matandang lalaki sa bisig at saka siya dinala sa bintana. Isang hanging malamig na pangunahin ng timog ang siyang humihihip; nalalatag sa mga mata niya ang halamang ang hangganan ay ang malawak na gubat na siyang pinakabakod. Bakit po ba hindi natin tutularan ang gawa niyang mahinang katawan ng halamang iyang humihitik sa dami ng bulaklak at mga buko? anang filosofo, na itinuturo ang isang magandang puno ng rosa. Pagkahumihihip ang hangin at ipinagwawagwagan siya, ang guinagawa niya'y yumuyukod, anaki'y itinatago ang kanyang mahalagang taglay. Kung manatili ang puno ng rosa sa pagkatuwid, siya'y mababali, isasabog ng hangin ang mga bulaklak at maluluoy ang mga buko. Pagkaraan ng hangin, nananag-uli ang puno ng rosa sa pagtuwid, at ipinagmamalaki ang kanyang kayamanan, ?sino ang sa kanya'y makakapipintas dahil sa kanyang pahihinuhod sa pangangailangan, sa makatuwid baga'y sa pangangailangang pagyukod? Tan-awain po ninyo roon ang lubhang mayabong na kahoy na "kupang" na iyon, na iguinagalaw ng boong kadakilaan ang kanyang na sa kaitaasang mga dahong pinagpupugaran ng lawin. Ang "kupang" na iya'y dinala ko ritong galing sa gubat ng panahong siya'y mahina pang usbong; inalalayan ko ang kanyang katawan ng maliliit na mga patpat sa loob ng di kakaunting panahon. Kung dinala ko rito ang kahoy na iyang malaki na't sagana sa buhay, wala ngang salang hindi sana siya nabuhay: ipinagwagwagan disin siya ng hangin ng panahong hindi pa nakakakapit ang kanyang mga ugat sa lupa upang makapagbigay sa kanya ng kinakailangang ikabubuhay, alinsunod sa kanyang laki at taas. Ganyan din po naman ang maguiguing wakas ninyo, halamang inakat na nanggaling sa Europa at inilipat sa mabatong lupaing ito, kung hindi kayo hahanap ng sa inyo'y aalalay, at hindi kayo magpapakaliit. Masama po ang inyong kalagayan, kayo'y nag-iisa, mataas; umuuga ang lupa, nagbabalita ang langit ng malaking unos, at napakita ng nakahihikayat ng paglapit ng lintik ang maruruklay na dulo ng inyong angkan. Hindi katapangan, kung di kapangahasang taksil ang mag-isang makihamok sa boong kasalukuyang naririto; wala sino mang pumipintas sa pilotong nangungubli sa isang doongan sa unang hihip ng hanging nagbabalita ng darating na bagyo. Hindi karuwagan ang yumukod kung nagdaraan ang punglo (bala); ang masama'y ang lumantad upang mahandusay at huwag na muling bumangon. At magkakaroon kaya ng inaasahan kong bunga ang pag-amis sa sariling ito? ang itinanong ni Ibarra; maniniwala kaya sa akin at lilimutin kaya ng sakerdote ang guinawa ko sa kanyang pag-imbi? ?Tunay nga kayang tutulong sila sa akin sa ikalalago ng pagpapaaral sa mga bata, na siyang makikipangagaw sa konvento ng mga kayamanan ng bayan? ?Hindi kaya mangyaring sila'y magpakunwari ng pakikipag-ibigan, magpaimbabaw ng pagtatangkilik, at sa ilalim, sa mga kadiliman ay siya'y bakahin, siraing unti-unti, sugatan ang kanyang bukong-bukong at ng lalong madaling maibuwal siya, kay sa labanan ng pamukhaan? !Alinsunod sa iniakala po ninyong mga anyo'y maaasahang mangyayari ang lahat! Nanatili ang matandang lalaki sa hindi pag-imik at hindi makasagot. Nag-isip-isip ng ilang sandali at saka nagsalita uli: Kung gayon ang mangyari, kung maluoy ang inyong panukala, makaaaliw sa inyong hapis ang pagkaalam ninyong inyong guinawa ang lahat ninyong makakaya, at gayon man ang kahinatna'y may kaunti ring pakikinabangin: itatag ang unang bato, magtanim, at marahil kung makaraan na ang sigabo ng unos ay sumibol ang ilang butil, magnawnaw pagkalampas ng kapahamakan, maligtas ang angkan sa pagkapahamak at sa kawakasa'y maguing binhi ng mga anak ng maghahalamang namatay. Mangyayaring makapagpalakas ng loob ang gayong uliran sa mga ibang nangatatakot lamang magpasimula. Pinaglininglining ni Ibarra ang mga katuwirang ito, napagmasid ang kanyang kalagayan at napagwaring totoong na sa katwiran ang matandang lalaki sa guitna ng kanyang pagkamahiliguin sa paniniwala sa mapapanglaw na kasasapitan ng ano mang panukala. Naniwala ako sa inyo! ang biglang sinabi, at pinakahigpit ni Ibarra ang kamay ng matandang lalaki. Hindi nasayang ang aking pag-asang bibigyan po ninyo ako ng magaling na kahatulan. Ngayon din ay paparoon ako sa kura't aking bubuksan sa kanya ang nilalaman ng aking puso, sa pagka't ang katotohana'y wala naman siyang guinagawa sa aking ano mang bagay na masama, sa pagka't hindi naman maguiguing kawangis na lahat ng nag-usig sa aking ama. Bukod sa rito'y may ipakikiusap pa ako sa kanya tungkol sa ikagagaling niyang kulang palad na ulol na babaeng iyan at ng kanyang mga anak; !nananalig ako sa Dios at sa mga tao! Nagpaalam sa matandang lalaki, sumakay sa kabayo at yumao. Masdan nating magaling! ang ibinulong ng mapag-isip ng mapapanglaw na filosofo; na sinusundan si Ibarra ng kanyang tanaw; hiwatigan nating mabuti kung paano kaya ang gagawin ni Kapalarang pagyari ng pinasimulaang "komedia" sa libangan. Ngayo'y tunay na siya'y nagkakamali: pinasimulaan ang "komedia" ng kaunaunahan pa bago nangyari ang sa libingan. =XXVI.= =ANG "VISPERA" NG "FIESTA."= Tayo'y na sa ikasampo ng Noviembre, vispera (araw na sinusundan) ng fiesta (pagsasaya). Iniiwan ang kaugaliang anyo sa araw-araw, at gumagamit ang bayan ng isang walang kahulilip na kasipagan sa bahay, sa daan, sa simbahan, sa sabungan at sa kabukiran; pinupuno ang mga bintana (durungawan o linib) ng mga "bandera" at ng mga "damaskong" may iba't ibang kulay; napupuspos ang alang-alang ng mga ugong ng mga putok at ng musika; nasasabugan at nalalaganapan ang hangin ng mga kagalakan. Sarisaring minatamis na mga bungang kahoy rito ang nangakalagay sa mga "dulkerang" (lalagyan ng matamis) kristal na may sarisaring masasayang kulay na pinag aayos-ayos ng dalaga sa isang "mesita" (maliit na mesa), na natatakpan ng maputing "mantel" na "bordado." Sumisiap sa "patio" ang mga sisiw, kumakakak ang mga inahing manok, humagukhok ang mga baboy, na nangaguiguitla sa katuwaan ng mga tao. Nagmamanhik manaog ang mga alilang may mga dalang doradang "vagilia" (sasisaring bagay na lalagyan ng pagkaing napapamutihan ng mga dibujong dorado), pilak na mga "kubierto" (kukhara, kukhillo at tenedor) dito'y may kinagagalitan dahil sa pagkabasag ng isang pingan, doo'y pinagtatawanan ang isang babayeng tagabukid; sa lahat ng dako'y may nangag-uutos, nangag-uusapan, sumisigaw, nangagpipintasan, nangagbabalakbalak, nangag-aaliwan ang isa't isa, at pawang kaguluhan, ugong, kaingayan. At ang lahat ng pagsusumikap na ito at itong lahat na pagpapagal ay dahil sa panauhing kilala o hindi kilala; ang kadahilana'y ng pagpakitaan ng magandang loob ang taong marahil ay hindi pa nakikita kailan man, at marahil kailan man ay hindi na pakikita pagkatapos; ng ang tagaibang bayan, ang naglalakbay-bayan, ang kaibigan, ang kaaway, ang filipino, ang kastila, ang dukha, ang mayaman ay umalis doon pagkatapos ng fiestang natutuwa at walang maipintas: hindi man lamang hinihingi sa kanilang kumilala ng utang na loob, at hindi hinihintay sa mga panauhing yaong huwag gumawa ng ano mang isasama ng mapagkandiling magkakasambahay samantalang tinutunaw o kung matunaw na sa tiyan ang kanilang kinain. Ang mga mayayaman, ang mga nakakita ng higuit kay sa mga iba, palibhasa'y nangaparoon sa Maynila, nangagsisibili ng kerveza, khampagne, mga likor, mga alak at mga pagkaing galing Europa, mga bagay na bahagya na nila natitikman ang isang subo o isang lagok. Magandang totoo ang pagkakahanda ng kanyang mesa. Sa dakong guitna'y naroroon ang isang "pinya-pinyahang" kinatutusukan ng mga panghiningang marikit na lubha ang pagkakagawa ng mga "presidiario" sa mga horas ng kanilang pagpapahingalay. Ang mga panghiningang ito'y may mga anyong "abaniko," kung minsa'y katulad ng mga pinagsalitsalit na mga bulaklak, o isang ibon, isang "rosa", isang dahon ng anahaw, o mga tanikala, na pinapagmula ang lahat ng ito sa isang kaputol na kahoy lamang: isang bilanggong pinarurusahan sa sapilitang pagtatrabajo ang may gawa, isang pangal na "kukhillo" ang gamit na kasangkapan at ang vokes ng bastonero ang siyang nagtuturo. Sa magkabilang tabi ng pinyang ito, na tinatawag na "palillera", nakalagay sa mga kristal na "frutero" (lalagyan ng bungang-kahoy) ang nakatimbong mga "naranjitas" (santones ang tawag ng iba), lansones, ates, khikos at mangga pa kung magka minsan, baga man buwan ng Noviembre. Saka sa manga bandeja sa ibabaw ng mga papel na may burdang inukit at may mga pintang makikinang na mga kulay, nakahayin ang mga "jamong" galing Europa o galing Khina, isang malaking "pastel" na ang anyo'y "Agnus Dei," (tupang may tangay na banderang may nakadibujong isang kruz), o kaya'y kalapati, ang Espiritu Santo marahil, mga "pavo rellenado," at iba pa; at sa kasamahan ng lahat ng ito'y ang pangpagana sa pagkaing mga frasko ng mga "akhara" na may kaayaayang mga dibujong gawa sa bulaklak ng bunga at iba pang mga gulay at mga bungang halaman na totoong mainam ang pagkakahiwa na idinigkit ng "almibar" sa mga taguiliran ng mga garrafon. Linilinis ang mga globong vidrio, na pinagmanamana ng mga ama't ng mga anak, pinakikintab ang mga tansong aro; hinuhubdan ang mga lampara ng petroleo ng kanilang mapupulang mga funda, na sa kanila'y naglalagak sa loob ng isang taon sa mga langaw at sa mga lamok na sa kanila'y sumisira; umuugoy, kumakalansing, umaawit ng kaligaligaya ang mga "almendra" at mga palawit na kristal na nagkikinagan ng sarisaring maniningning na kulay dahil sa anyo ng pagkakatapyas; na ano pa't anaki'y nangakikisaliw sa pagkakatuwa, nangagsasaya pinagpag-iiba't-iba ang ningning at pinasisinag sa ibabaw ng mapuputing mga pader ang mga kulay ng bahag-hari. Ang mga bata'y nangaglalaro, nangagkakatuwaan, hinahabol ang maniningning na mga kulay, nangatitisod, nababasag ang mga tubo, datapuwa't ito'y hindi nakakagambala upang ipagpatuloy ang katuwaan ng fiesta: ibang iba ang kanilang kasasapitan at ang mga luha ng kanilang mabibilog na mga mata, ang siyang magsaysay kung mangyari ang ganitong pagbabasag sa ibang panahon ng isang taon. Lumalabas, na gaya rin ng mga kagalang-galang na mga lamparang ito, sa mga pinagtataguan, ang mga pinagtiyagaang gawin ng dalaga: mga "velo" na sa "krokhet" ang pagkakayari, maliliit na mga alfombra, mga bulaklak na gawang kamay; inilalabas din ang mga kaunaunahang bandejang sa kalaguitnaa'y may nakapintang isang dagatang may mga maliliit na isda, mga buaya, mga lamang dagat, mga lumot, mga koral at mga batong vidriong maniningning ang mga kulay. Namamaulo ang mga bandejang ito sa mga tabako, mga kigarrillo at maliliit na hitsong pinili ng maiinam na mga daliri ng mga dalaga. Kumikintab na parang salamin ang tabla ng bahay; mga kortinang jusi o pina ang mga pamuti ng mga pintuan, sa mga bintana'y nakasabit ang mga farol kristal, o papel rosa, azul, verde o pula: napupuspos ang bahay ng mga bulaklak at ng mga lalagyan ng mga halamang namumulaklak o magaling na mga pamuti na ipinapatong sa mga pedestal na loza sa Khina; pati ng mga santo'y nangagsisigayak, ang mga larawan at ang mga, "reliquia" ay nangagsasaya naman, pinapagpagan sila ng alabok at binibitinan ng pinagsalitsalit na mga bulaklak ang kanilang mga marko. Nangagtatayo sa mga daan, sa layong halos nagkakatuladtulad, ng maiinam na mga arkong kawayang binurdahan sa libolibong paraang tinatawag na "sinkaban", at naliliguid ng mga kaluskos, na makita lamang ng mga bata'y nangagsasayahan na. Sa paliguid ng patio ng simbaha'y naroon ang malaking toldang pinagkagugulan ng mainam, na mga puno ng kawayan ang mga tukod, at ng doon magdaan ang prokesion. Sa ilalim ng toldang ito'y nangaglalaro ang mga bata, nangagtatakbuhan, nangag-aakayatan, nangagluluksuhan at kanilang pinupunit ang mga bagong barong talagang kanilang pagbibihisan sa kaarawan ng fiesta. Nangagtayo doon sa plaza ng tablado, palabasan ng komediang ang mga guinamit na kasangkapa'y kawayan, pawid at kahoy. Diyan magsasaysay ng mga kahangahanga ang komediang Tundo, at makikipag-unahan sa mga dios sa kababalaghan: diyan kakanta at sasayaw si na Marianito, Khananay, Balbino, Ratia, Karvajal, Yeyeng, Likeria at iba pa. Kinalulugdan ng Filipino ang teatro at nangagsusumikap ng pagdalo sa mga guinagawang palabas na mga drama; pinakikinggang hindi umiimik ang kanta, kinatutuwaan ang sayaw at ang "mimika", hindi-sumusutsot, (tanda ng pagpintas,) nguni't hindi naman pumapakpak (tanda ng pagpupuri) ?Hindi niya naibigan ang pinalabas? Ang guinagawa'y nginanganganga ang kanyang hitso, o kung dili kaya'y umaalis na hindi guinagambala ang ibang marahil ay nangalulugod sa pinalalabas na iyon. Manakanakang humihiyaw lamang ang mga mamamayang hangal, pagka hinahagkan o niyayakap ng lumalabas na mga lalaki ang lumalabas na mga babae; datapwa't hindi lumalampas sa gayong gawa. Ng una'y walang pinalalabas kung hindi mga drama lamang; gumagawa ang poeta ng bayan ng isang kathang doo'y hindi naaaring hindi magkaroon ng labanan, pagkakadalawang minuto, isang mapagpatawang "tupay" at kakilakilabot na mga malikmatang pagbabagobago ng anyo. Datapwa't mula ng maisipan ng mga artista sa Tundong gumawa ng labanan bawa't ikalabing limang "segundo" at maglagay ng dalawang tupay, at magpalabas ng mga kathang lalo ng di sukat mapaniwalaan, mula noo'y kanilang natabunan ang kanilang mga kapangagaw na mga taga lalawigan. Sa pagka't totoong malulugdin sa bagay na gayon ang gobernadorkillo, ang guinawa niya'y kanyang piniling kamalam ang kura, ang komediang "Prinkipe Villardo, o ang mga pakong binunot sa imbing yungib", dramang may "magia" at may mga "fuegos artifikiales." Maya't maya'y nirerepique ng boong galak ang mga kampana, ang mga kampana ring iyon ang dumudoblas ng kamakasampong araw. Mga ruedang may mga bomba at mga "verso" (morterete) ang siyang umu-ugong sa impapawid; ipakikita ang kanyang dunong ng "pirotekniko" o kastillerong filipino, na natutuhan ang kanyang "arte" na sino ma'y walang nagtuturo, naghahanda ng mga toro, mga kastillong may mga paputok at may mga "lukes de Bengala", mga globong papel na pinapantog ng hanging mainit, mga "rueda de brillante," mga bomba, mga kohetes at iba pa. ?Tumutunog sa malayo ang kaayaayang alingawngaw? Pagdaka'y nangag tatakbuhan ang mga batang lalaki at nangag-uunahan sa pagtungo sa labas ng bayan upang salubungin ang mga banda ng musika. Lima ang inupahan, bukod sa tatlong orquesta. Hindi dapat mawala ang musika ng Pagsanghang ang eskribano ang siyang may ari, at gayon din ang musika ng S.P. de T., na balitang totoo ng panahong iyon, dahil sa ang namamatnugot ay ang maestro Austria ang lagalag bagang si "kabo Mariano," na ayon sa sabihana'y dala raw niya sa dulo ng kanyang batuta ang pagkabantog at ang magagandang tinig. Pinupuri ng mga musiko ang kanyang markha funebre "El Sauke", at kanilang pinanghihinayang siya'y hindi nakapag-aral ng musika, sa pagka't sa kagalingan niyang umisip ay makapagbibigay dangal sana siya sa kanyang kinaguisnang bayan. Pumasok na ang musika sa bayan at tumutugtog ng masayang mga "markha" na sinusundan ng mga batang marurumi ang pananamit o halos mga hubo't hubad: may ang baro ng kanyang kapatid ang suot, may ang salawal ng kanyang ama. Pagdakang tumitiguil ang musika'y nasasaulo na nila ang tugtuguing kanilang narinig, kanilang inuulit na sa aguing-ing ng bibig o isinusutsot ang tugtuguing iyon ng lubos na kakinisan, at kanilang pinasisiyahan na kung maganda o pangit. Samantala'y nangadaratingan ang mga karromata, mga kalesa o mga kokhe ng mga kamag-anak, ng mga kaibigan, ng mga hindi kakilala ng mga tahur na dala ang kanikanilang lalong magagaling na mga manok at mga supot ng guinto, at nangahahandang ipanganib ang kanilang pamumuhay sa sugalan o sa loob ng "rueda" ng sabungan. Tumatanggap ang alferez sa gabigabi ng limang pong piso! ang ibinubulong ng isang lalaking pandak at mataba sa tainga ng mga bagong dating; paririto si kapitang Tiago at maglalagay ng bangka; may labing-walong libong dala si kapitang Joaquin. Magkakaroon ng "liampo," sampong libo ang ilalagay na puhunan ni insik Karlos. Magsisirating na galing sa Tanawan, sa Lipa at sa Batangan at gayon din sa Santa Kruz, ang malalakas na mga "punto" (mananaya). Nguni't magkhokolate kayo. Hindi tayo aanitan ni kapitang Tiago, na gaya ng taong nagdaan: tatatlong misa de grakia ang kanyang pinagkagugulan, at ako'y may mutya sa kakaw. At ?kumusta po ba ang familia? Mabuti po! !mabuti po! !salamat! ang isinasagot ng mga nangingibang bayan; at ?si pari Damaso? Magsesermon sa umaga si pari Damaso at pagkagabi kasama nating siya'y magbabangka. Lalong mabuti! !lalong mabuti! !kung gayo'y walang ano mang panganib! Panatag, totoong panatag tayo! !Bukod sa roo'y susubo si insik Karlos! At inaakma ng matabang tao ang kanyang mga daliring wari'y nabibilang ng salapi. Sa labas ng bayan ang nangyayari nama'y nabibihis ang mga tagabundok ng lalong magagaling nilang pananamit upang dalhin sa bahay ng kanikanilang mamumuhunan ang pinatabang magaling na mga inahing manok, mga baboy-ramo, mga usa, mga ibon; inilululan ng mga iba sa mabibigat ng hilahing mga karreton ang kahoy na panggatong; ang mga iba'y mga bungang kahoy, bihirang makitang mga dapo na nasusumpungan sa gubat; at ang mga iba'y nagdadala naman ng biga na may malalapad na mga dahon, tikas tikas na may mga bulaklak, na kulay apoy upang ipamuti sa mga pintuan ng mga bahay. Nguni't ang kinaroroonan ng lalong malaking kasayahang halos ay kaguluhan na'y doon sa isang malapad na kapatagang mataas, na ilang hakbang lamang ang layo sa bahay ni Ibarra. Kumakalairit ang mga "polea", umaalingawngaw ang mga sigawan, ang mataguinting na tunog ng batong nilalabra, ang martillong pumupukpok ng pako, ang palakol na inilalabra ng kahab-an. Karamihang tao ang dumudukal ng lupa at gumagawa sila ng isang maluang at malalim na hukay naghahanay ang iba ng mga batong tinibag sa tibagan ng bayan, nagbababa ng lulan ng mga karreton, nagbubunton ng buhangin, nangaglalagay ng mga torno at mga kabrestante.... Dito! !doon iyan! !Madali! ang isinisigaw ng isang maliit na matandang lalaking ang pagmumukha'y masaya at matalino, na ang hawak na pinakatungkod ay isang metro na may tanso ang mga kanto at nakabilibid doon ang lubid ng isang plomada. Iyon ang maestro ng paggawa, si nor Juang arquitekto, albanil, karpintero, blanqueador, kerrajero, pintor, pikapedrero at manakanaka pang eskultor. Kinakailangang ito'y mayari ngayon din! !Hindi makapagtatrabajo bukas at gagawin na ang keremonia sa makalawa! !Madali! Gawin ninyo ang hoyo sa isang paraang maipasok na angkap na angkap ang tila hihip na ito! ang sinasabi sa ilang mga pikapedrero na nangagpapakinis ng isang malaking batong parisukat; sa loob nito iingatan ang ating mga pangalan! At inuulit sa bawa't tagaibang bayang lumalapit, ang makalilibong kanyang sinabi na: Nalalaman ba ninyo ang aming itatayo? Talastasin ninyong ito'y isang eskuelahan, huwaran ng mga ganitong bagay rin, katulad ng mga eskuelahan sa Alemania, higuit pa ang kabutihan! !Ang arquitektong si guinoong R. at ako ang gumuhit ng plano, at ako ang namamatnugot sa paggawa! Siya nga, po; tingnan ninyo. Ito'y maguiguing isang palakiong may dalawang pinakapakpak; ukol ang isa sa mga batang lalaki at ang isa'y sa mga batang babae. Magkakaroon dito sa guitna ng isang malaking halamanang may tatlong huwad sa bukal ng tubig na sumusumpit na paitaas, at kaligaligaya ang sambulat ng mga patak; mga puno ng kahoy diyan sa mga taguiliran, maliliit na halamanan, at ng ang mga bata'y magtatanim at mag-aalaga ng mga halaman sa mga horas ng paglilihang, sasamantalahin ang panahon at hindi sasayangin. !Tingnan ninyo't malalalim ang mga simiento! Tatlong metro at pitompo't limang kentimentro. Magkakaroon ang bahay na ito ng tatlong bodega, mga yungib sa ilalim ng lupa mga bilangguan sa mga tamad mag-aral sa malapit, sa totoong malapit sa mga pinaglalaruan at sa "gimnasio", at ng marinig ng mga pinarurusahang bata kung paano ang guinagawang pagkakatuwa ng mga masisipag-mag-aral. Nakikita po ba ninyo ang malaking lugar na iyang walang kaanoano man? Itinatalaga ang kapatagang iyang lampaslampasan ang hangin upang diyan mangagtakbuhan at mangagluksuhan ang mga bata. Magkakaroon ang mga batang babae ng halamanang may mga uupan, mga "kolumpio", mga kakahuyan at ng doon sila makarapaglaro ng "komba", mga bukal ng tubig na pumapaimbulog, kulungan ng mga ibon at iba pa. Ito'y maguiguing isang bagay na karikitdikitan. At pinapagkikiskis ni nor Juan ang mga kamay sa galak, at ang iniisip niya'y ang pagkabantog na matatamo. Magsisiparito ang mga taga ibang lupain upang dalawin iyon at sila'y mangagtatanong: Sino ang dakilang arquitektong gumawa nito? Hindi ba ninyo nalalaman? !Tila mandin hindi katotohanang; hindi ninyo makilala si nor Juan! !Marahil totoong malayo ang inyong pinangalingan! ang isasagot ng lahat. Nagpaparoo't parito sa magkabikabilang dulong taglay ang ganitong mga pagdidilidili, na kanyang inuusisang lahat, at ang lahat ay kanyang minamasdan. Sa ganang akin ay napakarami namang kahoy ang gamit na iyan sa isang kabria ang kanyang sinabi sa isang taong naninilaw, na siyang namamatnubay sa ilang mga manggagawa; kasukatan na, sa ganang akin, ang tatlong mahahabang trozo na papagtutungkuing-kalan o "tripode", at saka tatlo pang kahoy na papagkapitkapitin! Aba! ang isinagot ng lalaking naninilaw na ngumingiti ng kakaiba; lalong malaking pangguiguilalas ang ating tatamuhin samantalang lalong marami ang mga kasangkapang gamitin natin sa gawaing ito. Lalong mainam ang anyo ng kabooan, lalong mahalaga at kanilang wiwikain: !gaano kalaking pagod ang guinugol dito! !Makikita ninyo kung ano ang kabriang aking itatayo! At pagkatapos ay aking pamumutihan ng mga banderola, ng mga guirnaldang mga dahon at mga bulaklak ...; masasabi ninyo pagkatapos na nagkaroon kayo ng magandang kaisipan ng pagkakatanggap ninyo sa akin sa kasamahan ng inyong mga manggagawa, at wala ng mahahangad pa si guinoong Ibarra! Sa dakong malayolayo roo'y may natatanawang kiosko, na nagkakahugpong sa pamamag-itan ng isang balag na nahahabungan ng mga dahon ng saguing. Ang maestro sa eskuelahang may mga tatlompong batang lalaki ay nangaggagawa ng mga korona, nangagtatali ng mga bandera sa mga maliliit na manga haliguing kawayang napupuluputan ng damit na puting pinakumbo. Pagsikapan ninyong uminam ang pagkakasulat ng mga letra! ang sinasabi sa mga nagpipinta ng mga salitang itatanyag sa lahat; paririto ang Alkalde, maraming mga kura ang magsisidalo, marahil pati ng Kapitan General na ngayo'y na sa lalawigan! Kung makita nilang magaling kayong magdibujo, marahil kayo'y purihin. At handugan kami ng isang pizarra ...? Sino ang nakaaalam! datapuwa't humingi na si guinoong Ibarra ng isa sa Maynila. Darating bukas ang ilang bagay na ipamamahagui sa inyong pinakaganting pala.... Datapuwa't pabayaan ninyo ang mga bulaklak na iyan sa tubig, gagawin natin bukas ang mga ramillete, magdadala pa kayo rito ng mga bulaklak, sa pagka't kinakailangang malatagan ang mesa ng mga bulaklak, ang mga bulaklak ay nakapagbibigay saya sa mga mata. Magdadala rito ang aking ama bukas ng mga bulaklak ng baino at saka isang bakol na mga sampaga. Hindi tumatanggap ng bayad ang aking ama sa tatlong karritong buhanging dinala rito. Ipinangako ng aking tiong siya ang magbabayad sa isang maestro, ang idinugtong ng pamangkin ni kapitang Basilio. At tunay nga naman; kinalugdan ang panukalang iyon ng lahat halos. Hiningi ng kurang siya ang mag-aamang-binyag at magbebendikion sa paglalagay ng unang bato, pagdiriwang na gagawin sa katapusang araw ng fiesta, at siyang gagawing isa sa mga pinakamalaking pagsasaya. Pati ng koadjutor ay lumapit ng boong kakimian kay Ibarra, at sa kanya'y inihandog ang lahat ng mga pamisang pagbayaran sa kanya ng mga mapamintakasi hanggang sa mayari ang bahay na iyon. Mayroon pa, sinabi ni hermana Rufa, ang mayaman at mapag-impok na babaeng sakali't kukulangin ng salapi, kanyang lilibutin ang ilang bayan upang magpalimos, sa ilalim ng tanging pagkakasunduang sa kanya'y babayaran ang paglalakbay, ang mga kakanin at iba pa. Pinasalamatan siya ni Ibarra at siya'y sinagot: Wala tayong makukuhang mahalagang bagay, sa pagka't hindi ako mayaman at hindi naman simbahan ang bahay na ito. Bukod sa rito'y hindi ko ipinangakong aking itatayo ang bahay na itong iba ang magkakagugol. Pinagtatakhan siya at guinagawang uliran ng mga binata, ng mga estudianteng galing Maynilang pumaroon doon at ng makipagfiesta; nguni't gaya ng nangyayari halos kailan man, pagka ibig nating tularan ang mga tinatakhang mga tao, ang nagagagad lamang natin ay ang kanyang walang kabuluhang mga guinagawa, at kung magkaminsan pa'y ang kanyang mga sawing kaasalan, nangagtataka palibhasa'y wala tayong kaya sa ibang bagay, minamasdan ng maraming sa kanya'y nangagtataka kung paano ang pagtatali ng binatang iyon ng kanyang korbata, ang mga iba nama'y ang anyo ng kuello ng baro, at hindi kakaunti ang nagmamasid kung ilan ang mga boton ng kanyang amerikana at khaleko. Tila mandin pawang nangapawi magpakailan man ang mga masasamang nangyayari sa panahong hinaharap na guinuguniguni ni matandang Tasio. Iyan nga ang sinabi ni Ibarra isang araw sa kanya; nguni't siya'y sinagot ng matandang mapag-isip ng malulungkot: Inyo po sanang alalahanin ang sinasabi ni Baltazar: "Kung ang isalubong sa iyong pagdating Ay masayang mukha't may pakitang guiliw, Lalong pag-ingata't kaaway na lihim..." Kung gaano ang galing ni Baltazar sa pagka poeta ay gayon din sa katalinuhang umisip. Ito at iba pang mga bagay ang mga nangyari sa araw na sinusundan ng fiesta bago lumubog ang araw. =XXVII. SA PAGTATAKIPSILIM.= Gumawa rin naman ng malaking handa sa bahay ni kapitang Tiago. Nakikilala natin ang may bahay; ang kanyang hilig sa kaparangalanan, at dapat na hiyain ng kanyang kapalaluang pagka taga Maynila, sa karikitan ng piguing, ang mga tagalalawigan. May isa pang kadahilanang sa kanya'y pumipilit na pagsikapan niyang siya'y makapangibabaw na lubos sa mga iba: kasama niya ang kanyang anak na si Maria Klara at saka naroroon ang kanyang mamanugangin, kaya't walang pinag uusapan ang mga tao kung di siya lamang. At siya nga naman: hinandugan ang kanyang mamanugangin ng isa sa lalong mga dalubasang pamahayagan sa Maynila ng isang "artikulo" (kasulatan) sa kanyang unang mukha, na ang pamagat (ng artikulong iyon) ay "!Siya'y inyong tularan!" pinuspos siya ng mga pangaral at inaalayan siya ng ilang mga papuri. Tinawag siyang "marilag na binata at mayamang mamumuhunan;" pagkatapos ng dalawang renglon ay sinabing siya'y "tanging mapagkaawang-gawa"; sa sumusunod na parrafo'y ikinapit naman sa kanya ang saysay na: "alagad ni Minervang naparoon sa Inang Bayan upang bumati sa wagas na lupa ng mga arte at mga karunungan" at sa dakong ibaba pa'y "ang espanol filipino" at iba't iba pa. Nag-aalab ang loob ni kapitang Tiago sa magandang pakikipag-unahan sa gawang magaling, at kanyang iniisip na baka magaling na kanyang pagkagugulan ang pagtatayo naman ng isang konvento. Nang mga nagdaang araw ay dumating sa bahay na tinatahanan ni Maria Klara at ni tia Isabel ang maraming kaja ng mga kakanin at mga inuming galing Europa, mga salaming pagkalalaki, mga kuadro at ang piano ng dalaga. Dumating si kapitang Tiago ng araw rin ng vispera: paghalik sa kanya ng kamay ng kanyang anak na babae, hinandugan niya ito ng isang magandang relikariong guinto na may mga brillante at mga esmeralda, na ang lama'y isang tatal ng bangka ni San Pedro, sa dakong inup-an ng ating Panginoong Jesukristo ng panahon ng pangingisda. Wala ng lalalo pa sa galing ng pagkikita ng bibiananin at ng mamanugangin; kaukulan ngang sila'y mag-usap ng nauukol sa eskuelahan. Ang ibig ni kapitang Tiago'y tawaguing "Eskuela ni San Frankisko." Maniwala kayo sa akin, ang sabi ni kapitang Basilio, isang magaling na pintakasi si San Frankisko! Wala kayong pakikinabangin kung tatawaguin ninyong "Eskuela ng Instrukkion Primaria". ?Sino po si Instrukkion Primaria? Dumating ang ilang mga kaibigang babae ni Maria Klara at kanilang inanyayahan itong magpasial. Nguni't bumalik ka agad, ani kapitang Basilio sa kanyang anak na babae na sa kanya'y humihinging pahintulot; nalalaman mo ng sasalo sa atin sa paghapon si pari Damasong bagong kararating. At kanyang liningon si Ibarrang nag-anyong may iniisip, at idinugtong: Kayo po naman ay sumalo ng paghapon sa amin; magiisa kayo sa inyong bahay. Malaking totoo po ang aking pagka ibig, datapwa't dapat pong sumaaking bahay ako't baka sakaling may dumating na mga "visita," ang isinagot ng binatang nagkakang-uutal, at iniiwasan ang titig ni Maria Klara. Dalhin po ninyo rito ang inyong mga kaibigan, ang itinutol ng boong kapanatagan ni kapitang Tiago; May saganang pagkain sa aking bahay.... Bukod sa roo'y ibig kong kayo at si pari Damaso'y magkawatasan.... Magkakaroon na po ng panahon sa bagay na iyan! ang isinagot ni Ibarrang ngumingiti ng sapilitang pagngiti, at humandang samahan ang mga dalaga. Nanaog sila sa hagdanan. Nangguiguitna si Maria Klara kay Viktoria at kay Iday, sumusunod sa likuran si tia Isabel. Nagwawahi ang tao sa udyok ng paggalang, at ng sila'y mabigyang daan. Puspos ng katakatakang kagandahan si Maria Klara: napawi ang kanyang pamumutla, at kung nananatiling tila may iniisip ang kanyang mga mata, ang kanyang bibig naman ay wari'y walang ibang nakikilala kung hindi ang ngiti. Taglay iyang kagandahan ng loob ng isang lumiligayang dalaga, siya'y bumabati sa kanyang mga dating kakilala mula pasa kamusmusan, at ngayo'y nagsisipangguilalas sa kanyang mapalad na kabataan. Sa kulang pang labing limang araw ay nanag-uli sa kanya yaong lubos na pagpapalagay ng loob, yaong katabilang musmos na tila mandin nagulaylay sa guitna ng makikipot na tahanang nalilibot ng pader sa beaterio; masasabing kinikilala ng paroparo ang lahat ng mga bulaklak pagkaalis niya sa kanyang bahay-uod; nagkasiya sa kanya ang lumipad na sumandali at magpainit sa mga doradong sinag ng araw upang mawala ang katigasan ng mga kasukasuan ng bagong nagkakapakpak. Kumikislap ang bagong buhay sa boong kataohan ng dalaga: pawang magaling at maganda ang kanyang tingin sa lahat; isinasaysay ang kanyang pagsinta sa pamamag-itan niyang kalugodlugod na asal ng isang virgeng palibhasa'y walang namamasdan kung di mga budhing dalisay, hindi nakikilala kung ano ang dahil ng mga paghihiyahiyaan. Gayon man, pagka siya'y inaalayan ng masasayang mga aglahi'y tinatakpan niya ang kanyang mukha ng abaniko; datapuwa't pagka nagkakagayo'y ngumingiti ang kanyang mga mata at lumalaganap sa kanyang boong kataohan ang bahagyang kilabot. Pinasimulaang lagyan ng mga ilaw ang mga pangulong bahay, at sa mga daang pinagdaraanan ng mga musika ay sinisindihan ang mga ilaw ng mga aranang kawayan at kahoy na inihuwad sa mga arana ng simbahan. Natatanaw buhat sa daan, sa mga bintanang bukas, ang hindi naglilikat na pagpaparoo't parito ng mga tao sa mga bahay, sa guitna ng kaliwanagan ng mga ilaw at halimuyak ng mga bulaklak, sa kaayaayang tinig ng piano, arpa u orquesta. Nangaglalakaran sa mga daan ang mga insik, mga kastila, mga filipinong may suot europeo o suot tagalog. Nangagkakahalohalo sa paglakad, na nangagkakasikuhan at nangagtutulakan ang mga alilang lalaking may dalang karne o mga inahing manok, mga estudianteng nakaputi ang pananamit, mga lalaki't mga babae, na nangagsisipanganib na sila'y matahak ng mga kokhe at mga kalesa, na kahit sumisigaw ng "tabi" ang mga kokhero'y nahihirapan din silang makapaghawi ng daan. Bumati sa ating mga kakilala, ng na sa tapat sila ng bahay ni kapitang Basilio, ang ilang mga kinabataan, at inaayayahang pumanhik muna sa bahay. Ang masayang vokes ni Sinang, na tumatakbong papanaog sa hagdanan, ang siyang nagbigay wakas sa mga pagdadahilan upang huwag pumanhik. Pumanhik muna kayong sandali upang ako'y makasama sa inyo, ang sinasabi niya. Nababagot ako sa pakikipanayam sa gayong karaming hindi ko mga kakilalang walang pinag-uusapan kung di mga sasabungin at mga baraja. Nangagsipanhik sila. Punongpuno ang salas ng mga tao. Nangagpauna ang ilan upang bumati kay Ibarra, na kilala, ang pangalan ng lahat; kanilang pinagmamasdan ng boong pagkahanga ang kagandahan ni Maria Klara, at nangagbubulungbulungan ang ilang mga matatandang babae, samantalang ngumanganga: "!mukhang virgen!" Napilitan sila roong uminom ng khokolate. Naguing matalik na kaibigan at taga pagsanggalang ni Ibarra si kapitang Basilio, mula ng araw na sila'y maglibang sa kaparangan. Naalaman niya, sa pamamag-itan ng telegramang inihandog sa kanyang anak na babaeng si Sinang, na natatalos ni Ibarra ang kanyang pananalo sa usapin, ayon sa hatol ng hukom, at dahil dito'y sa pagka't aayaw siyang pagahis sa kagandahan ng loob, kanyang ipinakiusap na pawalang kabuluhan ang pinagkayarian ng sila'y maglaro ng ajedrez. Datapwa't sa pagka't aayaw pumayag si Ibarra sa gayong bagay, ipinakiusap naman ni kapitang Basiliong ang salaping dapat na ibayad sa mga kostas ay gamitin sa pagbabayad ng isang maestro sa gagawing eskuela ng bayan. Dahil sa gayong nangyayari, guinagamit ni kapitang Basilio ang kanyang mainam na mga pananalita, at ng huwag ng ipagpatuloy ng ibang mga kausapin ang kanilang mga kakaibang adhika, at sa kanila'y sinasabi: Maniwala kayo sa akin: sa mga usapin ang nananalo'y siyang nahuhubdan! Datapwa't wala siyang mapahinuhod na sino man, baga man kanyang sinasambit ang mga romano. Ng makatapos ng makainom ng khokolate, napilitan ang ating mga kabataang pakingan ang pianong tinutugtog ng organista ng bayan. Pagka siya'y pinakikinggan ko sa Simbahan ani Sinang, nakakaibig akong magsayaw; ngayong piano ang kanyang tinutugtog ang naiisipan ko nama'y magdasal. Dahil dito'y sasama ako sa inyo. Ibig po ba ninyong pumarito sa amin ngayong gabi? ang inianas ni kapitang Basilio sa tainga ni Ibarra ng ito'y magpaalam na maglalagay si pari Damaso ng isang maliit na bangka. Ngumiti si Ibarra at sumagot ng isang tango ng ulo, na mangyayaring ang maguing kahuluga'y pagsang-ayon, at mangyayari namang hindi pagsang-ayon. Sino ba iyan? ang tanong ni Maria Klara kay Viktoria, na itinuro sa isang mabilis na sulyap ang isang binatang sa kanila'y sumusunod. Iyan ... iya'y isang pinsan ko, ang isinagot na halos nagugulumihanan. At ang isa? Iya'y hindi ko pinsan. ang dalidaling isinagot ni Sinang; iya'y isang anak ng aking tia. Nagdaan sila sa harapan ng konventong tahanan ng kura, na ang katotohanan ay hindi sahol sa mga ibang lugar sa kasayahan. Hindi napiguilan ni Sinang ang isang sigaw ng pangguiguilalas ng kanyang makitang may mga ilaw ang mga lampara, mga lamparang ang mga anyo'y sa kaunaunahan pa, na hindi pinababayaan kailan man ni pari Salving siyang pag-ilawan at ng huwag magkagugol sa petroleo. May nangariring na mga sigawan at malalakas na halakhakan, napapanood na ang mga fraile'y lumalakad ng mahina, at iguinagalaw ang ulo ng ayon sa kompas, at malaking tabako ang napapamuti sa mga labi. Pinagsisikapan ng hindi paring sa kanila'y nakikipanayam, na kanilang gagarin ang lahat ng guinagawa ng mga mababait na fraile. Ayon sa mga damit europeong kanilang kasuutan, marahil sila'y mga kawani (empleado) ng gobierno o mga punong lalawigan. Natanawan ni Maria Klara ang mabilog na pangangatawan ni pari Damaso sa tabi ng makisig na tindig ni pari Sibyla. Hindi kumikilos sa kanyang kinalalagyan ang matalinghaga at mapanglawing si pari Salvi. Nalulungkot! ang ipinahiwatig ni Sinang; kanyang pinag-iisip-isip ang kanyang magugugol sa gayong karaming mga panauhin. Nguni't makikita rin ninyong hindi siya ang magbabayad kung hindi ang mga sakristan. Sa tuwituwi na'y kumakain ang kanyang mga panauhin sa ibang lugar. Sinang! ang ipinagwika sa kanya ni Viktoria. Totoong ako'y galit sa kanya mula ng iwasak ang "Rueda de la Fortuna," hindi na ako mangungumpisal sa kanya. Natangi sa lahat ng mga bahay ang isang walang kailaw-ilaw, at hindi man lamang bukas ang mga bintana; ang bahay na iyon ang sa alferez. Nagtaka sa bagay na ito si Maria Klara. Ang asuang! !ang Musa ng Guardia Kivil, ang wika nga ng matandang lalaki! ang biglang sinabi ng katakot takot na si Sinang. Ano ang ipakikialam niya sa ating mga katuwaan? !Marahil ay nagngangalit! Pabayaan mong dumating ang kolera at makikita mong siya'y mag-aanyaya. Kailan ma'y kinasusutan ko siya, at lalonglalo na ng guluhin ang ating pagkakatuwa sa pamamag-itan ng kanyang mga guardia kivil. Kung Arzobispo lamang ako'y ipakakasal ko ang babaeng iyan kay pari Salvi.... !makikita mo kung ano ang kanilang maguiguing mga anak! Sukat bang ipahuli ang kaawaawang piloto, na sumugba sa tubig makapagbigay loob lamang.... Hindi niya natapos ang sinasabi; sa sulok ng plaza na pinagkakantahan ng isang bulag na lalaki, na isang guitarra ang katono, ng kasaysayang ukol sa mga isda, may isang hindi karaniwang napapanood. Yayo'y isang lalaking ang nakapatong sa ulo'y isang malapad na salakot na dahon ng buli, at dukhang totoo ang pananamit. Ang suut niya'y isang gulagulanit na levita at salawal na maluang, na kawangis ng salawal ng mga insik, na punit sa iba't ibang lugar. Karukharukhaang mga panyapak ang nakasuut sa kanyang mga paa. Sumasadilim ang kanyang mukha dahil sa kanyang salakot; nguni't manakanakang nagmumula sa kadilimang iyon ang dalawang kislap, na pagdaka'y napapawi. Siya'y matangkad, at napagkikikilalang siya'y bata pa, dahil sa kanyang mga galaw. Inilalagay sa lupa ang isang bakulan, at pagkatapos ay lumalayo't nagsasalita ng mga kakaibang tinig na hindi mawatasan; nananatiling nakatindig, lubos ang pagkalayo sa mga iba, na anaki'y siya at ang karamihang tao'y talagang nangagpapangilagan ang isa't isa. Pagkakagayo'y nangagsisilapit ang ilang mga babae sa kanyang bakulan at inilalagay doon ang mga bungang kahoy, isda, bigas at iba pa. Pagka wala ng lumalapit na sino man, nangagsisilabas sa mga kadilimang iyon ang ibang mga tinig na lalong malulungkkot, nguni't hindi na totoong nakalulunos, napasasalamat marahil; dinarampot ang kanyang bakulan at saka lumalayo upang ulitin ang gayon ding gawa sa ibang lugar naman. Nagunita ni Maria Klara sa gayong nakita ang isang sakuna, at pinagsumakitang itanong kung ano ano nangyayari sa kakaibang taong iyon. Iyan ang sanlazarohin, ang isinagot ni Iday. May apat na taon na ngayong kinapitan siya ng sakit na iyan: ang wika ng iba'y dahil sa pag-aalaga, sa kanyang ina, at anang iba nama'y dahil sa pagkapiit niya sa malamig na bilangguan. Siya'y doon tumatahan sa kabukiran, sa malapit na sa libingan ng mga insik; hindi siya nakikipag-abot-usap kanino man, nangagsisilayong lahat sa kanya sa takot na baka mahawahan. !Kung makita mo sana ang kanyang dampa! Iyon ang dampa ni Guiring-guiring: ang hangin, ang ulan at ang araw ay pawang pumapasok at lumalabas na katulad ng karayom sa damit. Ipinagbawal sa kanyang humipo ng ano mang bagay na pag-aari ng sino mang tao. Nahulog isang araw sa sangha ang isang bata; hindi naman malalim ang sangha, datapuwa't nagkataong siya'y dumaraan doon, ang guinawa niya'y tinulungan niya ang bata sa pag-ahon doon. Napagtanto ng ama ng bata ang nangyaring iyon, pagsakdal sa gobernadorkillo, at ipinapalo siya nito ng anim sa guitna ng daan at saka ipinasunog pagkatapos ang yantok. !Kakilakilabot iyon! Tumatakbo sa pagtakas ang sanlazarohin, hinahabol siya ng tagapalo at sinisigawan siya ng gobernadorkillo: "!Mag-aral ka! mabuti pang malunod na nga ang isang tao, huwag lamang magkasakit na gaya ng sakit mo." Tunay nga! ang ibinulong ni Maria Klara. At hindi nalalaman ang kanyang guinagawa'y dalidaling lumapit sa bakulan ng kulang palad, at inilagay roon ang relikario na bago pa lamang kahahandog sa kanya ng kanyang ama. Ano ang guinawa mo? ang sa kanya'y itinanong ng kanyang mga kaibigang babae. Wala akong ibang sukat maibigay! ang isinagot, at kanyang inilihim sa pamamag-itan ng isang tawa ang luha ng kanyang mga mata. At ano ang kanyang gagawin sa iyong relikario? ang sa kanya'y sinabi ni Viktoria. Binigyan siya isang araw ng salapi. Nguni't ang guinawa ng sanlazarohin ay inilayo sa kanya ang salaping iyon sa pamamag-itan ng isang patpat: ?ano ang gagawin niya sa salapi sa gayong wala sino mang tumangap ng ano mang bagay na galing sa kanya? !Kung makakain sana ang relikario! Tiningnan ni Maria Klara ng boong pananaghili ang mga babaeng nagbibili ng mga kakanin, at ikinibit ang mga balikat. Nguni't lumapit ang sanlazarohin sa bakulan, kinuha ang hiyas na kuminang sa kanyang mga kamay, lumuhod, hinagkan ang hiyas na iyon, at saka nagpugay at bago isinubsob ang kanyang noo sa alabok ng bakas ng dalaga. Ikinubli ni Maria Klara ang kanyang mukha sa kanyang abaniko at dinala ang panyo sa kanyang mga mata. Samantala'y lamapit ang isang babae sa kulang palad na anaki'y nagdarasal. Lugay at gusamot ang kanyang mahabang buhok, at sa liwanag ng ilaw ng mga farol ay napanood ang payat at namumutla ng mainam na pagmumukha ng ul-ol na si Sisa. Ng maramdaman ng sanlazarohin ang paghipo sa kanya, nagpakasigawsigaw, at tumindig sa isang lukso. Nguni't humawak sa kanyang bisig ang ul-ol na babae, sa guitna ng malaking pangingilabot ng tao, at ito ang kanyang sinabi: Magdasal tayo! !magdasal tayo! !Ngayon ang kaarawan ng mga patay! Ang mga ilaw na iya'y siyang mga buhay ng mga tao; !ipagdasal natin ang aking mga anak na lalaki! Ilayo ninyo ang babaeng iyan, papaglayuin ninyo sila! sa pagka't mahahawa ang ul-ol na babae! ang sigawan ng karamihang tao, datapwa't walang mangahas na lumapit sino man. Nakikita mo ba ang ilaw na iyon sa kampanario? !Ang ilaw na iyon ang aking anak na si Basiliong nananaog sa pamamag-itan ng isang lubid! ?Nakikita mo ba ang ilaw na iyon na konvento? Ang ilaw na iyon ang aking anak na si Krispin, nguni't hindi ko sila paroroonan sa pagka't may sakit ang kura at siya'y maraming mga onza, at ang mga onza'y nangawawala. !Magdasal tayo at ating ipatungkol sa kaluluwa ng kura! Dinadalhan ko siya ng amargoso at zazalidas; punongpuno ang aking halamanan ng mga bulaklak at dating may dalawa akong anak na lalaki. !Dati akong may halamanan, nag-aalaga ako mga bulaklak at dating may dalawa akong anak na lalaki! At binitawan ang sanlazarohin at lumayong kumakanta: Dating may halamanan ako't mga bulaklak, ako'y dating may mga anak na lalaki, halamanan at mga bulaklak! Ano na ba ang nagawa mong magaling sa kahabaghabag na babaeng iyan? ang tanong ni Maria Klara kay Ibarra. Wala pa! siya'y nawala ng mga araw na ito sa bayan at hindi nangyaring siya'y masumpungan! ang isinagot ng binatang nagdadalang kahihiyan Bukod sa roo'y totoong marami ang aking guinawa, nguni't huwag ka sanang mahapis; ipinangako sa akin ng kurang tutulungan niya ako, tuloy ipinagtagubilin niya sa akin ang malaking pag-iingat at paglilihim sa pagka't tila mandin isang kagagawan ng guardia kivil !Totoong ipinagmamalasakit ng kura ang babaeng iyan! Hindi ba sinasabi ng alferez na kanyang ipahahanap ang mga bata? Oo, nguni't ng sabihin iyo'y may kaunting....kalanguhan siya! Kasasabi pa ng gayong bagay ng kanilang makitang hindi inihahatid kung di kinakaladkad ang ul-ol na babae ng isang soldado: aayaw sumama si Sisa. Bakit ba ninyo hinuli ang babaeng iyan? ?Ano ang kanyang guinawa? ang tanong ni Ibarra. Kung bakit? ?Hindi ba ninyo nakita kung paano ang guinagawa niyang pag-iingay? ang sagot ng tagapag-ingat ng katahimikan ng bayan. Dalidaling kinuha ng sanlazarohin ang kanyang bakulan at lumayo. Minagaling ni Maria Klarang umuwi na, sa pagka't lumipas sa kanya ang tuwa at kasayahan. Mayroon din palang mga taong hindi lumiligaya! ang kanyang ibinulong. Pagdating niya sa pintuan ng kanyang bahay, kanyang naramdamang naragdagan ang kanyang kapanglawan, ng kanyang mahiwatigang aayaw pumanhik at nagpapaalam ang nangingibig sa kanya. Kinakailangan! ang sabi ng binata. Pumanhik sa hagdanan si Maria Klarang ang sumasaisip ay totoong nakayayamot ang mga araw ng fiesta, pagka dumarating ang mga panauhing tagaibang bayan. =XXVIII.= =MANGA SULAT= _Ang bawa't tao'y nagsasaysay ayon sa kinasasapitan sa fiestang pinaroroonan._ Sa pagka't walang ano mang mahalagang nangyayari sa mga taong sinasaysay natin ang buhay na pinagdaanan, sa gabi ng sinusundang araw ng fiesta at gayon din sa kinabukasan, magalak na lalaktawan namin ang araw na ito ng pagsasaya, kung di lamang inaakala naming baka sakali hangaring maalaman ng sino mang bumabasang taga ibang lupain kung paano ang guinagawa ng mga filipino sa kanilang mga pagpifiesta. Sa ganitong kadahilana'y sisipiin naming hindi daragdaga't hindi babawasan ang ilang mga sulat, na ang isa sa kanila'y ang sa "korresponsal" ng isang pamahayagang matimtiman at tinatangi sa Maynila, na kagalanggalang dahil sa kanyang kataasan at kahigpitang manalita. Ang mga bumabasa sa amin ang siya ng bahalang magpuno sa ilang maliliit at kalakarang mga kaukulan. Narito ang sulat ng karapatdapat na "korresponsal" ng mahal na pamahayagan: "Guinoong Namamatnugot.... "Tangi kong kaibigan: kailan ma'y hindi pa ako nakapapanood, at inaakala kong hindi na ako makapapanod pa sa mga lalawigan ng isang fiestang tungkol sa religiong totoong dakila, maningning at nakababagbag ng loob, na gaya ng pagsasayang guinagawa sa bayang ito ng mga totoong kagalanggalang at mga banal na mga paring Frankiskano." "Pagkaramirami ng dumalo: nagtamo ako rito ng ligayang bumati sa halos lahat ng mga kastilang tumitira sa lalawigang ito, sa tatlong kagalanggalang na mga Paring Agustino na na sa lalawigang Batangan, sa dalawang kagalanggalang na mga Paring Dominiko, na ang isa sa kanila'y ang totoong kagalanggalang na si Pari Fray Hernando de la Sibyla, nasa kanyang pagparito'y kanyang pinaunlakan ang bayang ito, bagay na hindi dapat kalimutan magpakailan man ng mga karapatdapat na mga tagarito. Nakita ko rin naman ang lubhang maraming mga kaguinoohang taga lalawigang Tanguay, Kapangpangan, ang maraming mayayamang mga taga Maynila at maraming mga banda ng musika, at ang isa sa kanila'y ang lubhang mainam na banda sa Pagsanghan, pag-aari ng guinoong Eskribanong si guinoong Miguel Guevara at ang karamihang mga insik at mga indio, na taglay ng mga insik ang kanilang talagang dating kaugaliang pagka maibiguing makakita ng iba't ibang bagay, at ng mga indio ang kanilang asal na mapamintakasi, hinihintay nila ng maalab na pagmimithi ang pagdating ng araw na ipagsasaya ang dakilang fiesta, upang kanilang mapanood ang palalabasing "komiko-mimiko-liriko-koreografiko-dramatiko," at ng magawa ang bagay na ito'y sila'y nagtayo ng isang malaki at maluang na tablado sa guitna ng plaza." "Ng ikasiyam na oras ng gabi ng araw na ikasampo nitong buwan, araw na sinusundan ng fiesta, pagkatapos ng isang masarap at saganang hapunang inihandog sa amin ng Hermano Mayor, tinakhan naming lahat na mga kastila't mga fraileng na sa konvento, ang kaaliw-aliw na tugtog ng musikang may kasabay na nagsisiksikang karamihang tao at ng ugong ng mga kohete at malalaking bomba, at pinamamatnugutan ng mga guinoo ng bayan, ang tinutungo'y ang konvento upang kami'y sunduin at ihatid sa lugar na nahahanda at iniuukol sa amin at ng doo'y panoorin namin ang katuwaang palalabasin." "Napilitan kaming pahinunod sa gayong magandang anyaya, baga man lalo sanang minamagaling ko pa ang magpahingalay sa mga bisig ni Morfeo, at pagkalooban ng masanghayang pagpahingalay ang aking nananakit na mga laman at buto, salamat sa nilundaglundag ng lulanang sa ami'y ipinagkaloob ng Gobernadorkilio sa bayan ng B." "Nanaog nga kami at aming hinanap ang aming mga kasamang humahapon bahay na pag-aari rito ng mapamintakasi at mayamang si don Santiago de los Santos. Ang totoong kagalanggalang na si Pari Fray Bernardo Salvi na kura nitong bayan, at ang totoong kagalanggalang na si Pari Fray Damaso Verdolagas, na sa tanging biyaya ng Kataastaasan ay magaling na sa dinaramdam na sa kanya'y guinawa ng kamay na pusong, na ang kasama'y ang totoong kagalanggalang na si Pari Fray Hernando de la Sibyla at ang banal na kura sa Tanawan at iba pang mga kastila, ang siyang mga panauhin ng mayamang filipino. Diya'y nagtamo kaming kapalarang pangguilalasan, hindi lamang ang lubhang mahahalagang kasangkapan at kagalingang magpamuti ng may-ari ng bagay, bagay na hindi karaniwan sa mga taong tubo rito, kung di naman ang kamahalmahalan, kagandagandahan at mayamang dalagang magmamana, na nagpakilalang siya'y tunay at ganap na alagad ni Santa Kekilia sa pagtugtog ng lalong kaayaayang musikang likha ng mga aleman at ng mga italiano, sa kanyang mainam na piano, na ano pa't ang kanyang kagalingang tumugtog ay nagpaalaala sa akin sa babaeng si Galvez. Sayang at napakatimtiman naman ang gayong lubos sa kagalingang binibini, at inililihim ang kanyang mga karapatan sa madlang kaguinoohang pawang pagpupuri lamang ang sa kanya'y handog. Hindi ko dapat iwan sa tintero, na sa bahay ng nag-anyaya'y pinainom kami ng khampana at masasarap na mga likor ng boong kasaganaan at kagandahang loob na siyang kaugaliang hindi nagbabago ng kilalang mamumuhunan." "Pinanood namin ang palabas. Kilala na po ninyo ang ating mga artistang si na Ratia, Karvajal at Fernandez; kami lamang ang nakaunawa ng kanilang karikitang lumabas, sa pagka't ang mga taong walang pinag-arala'y walang napagtanto kahi't babahagya. Magaling ang pagkakalabas ni Khananay at ni Balbino, baga man may kaunting pamamaos nila: isang pagkantang hidwa ng kaunti sa musika ang guinawa ni Balbino, datapuwa't katakataka ang kabooan at ang kanilang pagpupumilit sa mabuting pagganap. Lubhang naibigan ng mga indio at lalong-lalo na ng gobernadorkillo ang komediang tagalog: nagpakita ng malaking katuwaan ang gobernadorkillo at sinasabi sa aming sayang daw at hindi pinapakipag-away ang prinkesa sa gigante na sa kanya'y umagaw, bagay na sa kanyang balak ay lalo sanang kaguilaguilalas, at higuit pa, kung hindi mangyaring talban ang gigante kung di sa pusod lamang, na gaya baga ng isang nagngangalang Ferragus, ayon sa nababasa sa kasaysayan ng buhay ng Doke Pares. Nakikisang-ayon sa akala ng gobernadorkillo ang totoong kagalanggalang na si Pari Fray Damaso, taglay iyang kagandahan ng pusong siyang ikinatatangi niya, at ang idinagdag pa'y kung sakali't magkagayon daw, ang prinkesa na ang hahanap ng paraan at ng kanyang masunduan ang pusod ng gigante upang sa gayo'y kanyang mapatay." "Hindi ko po kinakailangang sabihin sa inyong samantalang guinagawa ang pagpapalabas ay di itinulot ng Rothskhild na filipinong magkulang ng ano man sa kagandahan ng kanyang loob: ang mga sorbete, mga limonada gaseosa, mga refresko, mga matamis, mga alak at iba't iba pa'y saganang ipinamamahagui sa aming lahat na nangaroon. Ininong totoo, at na sa katuwiran nga ang gayong pag-ino, ang pagkawala roon ng kilala at marunong na binatang si don Juan Krisostomo Ibarra, na ayon sa talos na ninyo, ay dapat na siyang mangulo bukas sa pagbebendikion ng unang bato na nauukol sa dakilang "monumento" na kanyang ipinatatayo sa udyok ng malaking nais na makagawa ng magaling. Ang karapatdapat na kalahing ito ng mga Pelayo at ng mga Elkano, (sa pagka't ayon sa napagtanto ko'y tubo sa ating bayani at uring mahal na mga lalawigan sa dakong Timugan ng Espana ang isa sa kanyang mga nuno sa ama, na marahil ay isa sa mga unang kinasama ni Magallanes o ni Legaspi) ay hindi rin napakita sa mga nalalabing oras ng araw, dahil sa kaunting sakit na kanyang dinaramdam. Nagpapalipatlipat sa mga bibig ang kanyang pangalang ipinangungusap lamang upang purihin, mga pagpupuring hindi mangyayaring di mauuwi sa ikararangal ng Espana at ng tunay na mga kastilang gaya na nga natin, na kailan ma'y hindi natin pinasisinungalingan kailan man ang ating dugo, kahit magpakaramirami ang mga maguing kahalo." "Napanood namin ngayong ikalabing isa ng buwan, sa dakong umaga, ang isang nangyaring lubhang nakababagbag ng loob. Hayag nga at talastas ng lahat na sa araw na ito'y kafiestahan ng Virgen de la Paz (Virgen ng Kapayapaan), at ito'y ipinagsasaya ng mga Hermano (kapatid) ng Santisimo Rosario Bukas ang kafiestahan ng Pintakasing si San Diego, at sa fiestang iya'y lubhang nakikitulong ang mga Hermano ng V.O.T. (Venerable Orden Terkera; Kagalang-galang na Pangatlong Hanay). May isang malaking pagpapataasang banal ang dalawang Kapisanang ito sa paglilingkod sa Dios, at dumarating ang ganitong gawang kabanalan hanggang sa panggalingan ng santong pagkakasamaan ng loob nila, gaya na nga nitong huling nangyari dahil sa pakikipagtalo sa salitaan ng dakilang taga pagsermong kinikilalang talagang balita, na hindi iba't ang di mamakailang aking binangguit, na totoong kagalanggalang na si Pari Fray Damaso, na siyang lalagay bukas sa sadyang likmuan ng Espiritu Santo, at ayon sa maakala ng lahat ay hindi malilimutang paunlakan ng religion at ng literatura." "Alinsunod nga sa aming sinasaysay, napanood namin ang isang nangyaring lubhang nakapagtuturo at nakababagabag ng loob. Lumabas sa sakrista ang anim na mga bata pang mga "religioso" (fraile), ang tatlo sa kanila'y upang mangagmisa at ang tatlo ng mag-"akolito", nanikluhod sila sa harap ng altar, at kinanta ng "kelebrante" (ang magmimisa) na ito nga'y ang totoong kagalanggalang na si pari Fray Hernando Sibyla, ang "Surge Domme", na siyang dapat maging pasimula ng prokesion sa paliguid ng simbahan, taglay yaong mainam na vokes at anyong mataimtin na sa kanya'y kinikilala ng lahat at siyang lubos na ipinaguiguing dapat niya sa pangguiguilalas ng madla. Pagka tapos ng "Surge Domine", pinasimulan ang prokesion ng gobernadorkillo, na nakafrak, dala ang "guion" at may kasunod na apat na sakristang may hawak na mga insensario. Sumusunod sa kanilang likuran ang mga kirial na pilak, ang kaguinoohan ng bayan, ang mahahalagang mga larawang nasusuutan ng sutlang raso at guinto ni na Santo Domingo at San Diego, at ng Virgen de la Paz na may isang karikitdikitang balabal (manto) na azul at may mga plankhang pilak na dinorado, handog ng banal na kapitang paradong si don Santiago de los Santos, na totoong karapatdapat uliranin at hindi kasiya ang siya'y ibantog magpakailan man. Nalululan ang lahat ng mga larawang ito sa mga karrong pilak. Sumusunod kaming mga kastila at ang ibang mga religioso sa likuran ng Ina ng Dios: tinatangkililk ng isang paliong dala ng mga kabeza de barangay ang "ofikiante" at ang wakas ng prokesio'y ang may mabuting karapatang kapisanan ng Guardia Kivil. Inaakala kong hindi na kailangang sabihing karamihang mga "indio" ang siyang bumubuo ng dalawang hanay ng prokesion, na pawang may tangang kandilang may ningas at taglay ang boong pamimintakasi. Tumutugtog ang musika ng mga markha religiosa; ulit-ulit na putok ang siyang guinagawa ng mga bomba at ng mga apoy na rueda. Nakapangguiguilalas ang panonood ng kahinhinan at ningas ng loob na iniuudiok sa puso ng mga nanampalataya sa kanilang wagas at malaking pananalig sa Virgen de la Paz ang pagdiriwang na lubos at marubdob na pamimintakasing guinagawa nating nagtamo ng palad na ipanganak sa lilim ng kasantasantahan at walang bahid na dungis na bandera ng Espana sa ganitong mga kafiestahan." "Ng matapos ang prokesio'y pinasimulan ang misa, na sinasaliwan ng orquesta at ng mga artista ng teatro. Ng matapos na ang Evangelio'y pumanhik sa pulpito ang totoong kagalanggalang na si Pari Fray Manuel Martin, agustinong nanggaling sa lalawigang Batangan, na pinagtakhan ng mga nakikinig na pawang nangabitin sa kanyang pananalita, lalonglalo na ang mga kastila, sa pagpapasimula ng pangangaral ng wikang kastila, na sinaysay ng boong kabayanihan sa mga pananalitang magagaang ang pagkakataglay, at totoong angkap na ankap, na ano pa't pinupuspos ang aming mga puso ng mataimtim na pamimintakasi at pag-aalab. Ang ganitong pangungusap nga ang siyang marapat ilagda sa dinaramdam, o ating dinaramdam pagka nauukol ang sinasaysay sa Virgen o sa ating sinisintang Espana, at lalonglalo na pagka naisasal-it sa sinasabi, yamang mangyayari naman sa bagay na ito, ang mga kaisipan ng isang prinkipe ng Iglesia, na si "senor Moneskillo," na mapapagtitibay na siyang dinaramdam ng lahat ng mga kastila." "Ng matapos ang misa'y pumanhik kaming lahat sa konvento, na kasama ng mga kaguinoohan sa bayan at iba pang mahahalagang mga tao, at doo'y hinandugan sila ng boong kagandahan ng loob, pagpipitagan at kasaganaang siyang kinaugalian ng totoong kagalanggalang na si Pari Fray Salvi, na inalayan nila ng mga tabako at mga pagkaing inihanda ng Hermano Mayor sa silong ng Konvento na handa sa lahat ng mga nagkakailangang patahimikin ang mga pangangailangan ng sikmura." "Walang naguing kakulangang ano man sa loob ng maghapon upang bigyang kasiyahan ang fiesta at ng upang manatili ang masayang kaasalan ng mga kastila, na sa mga gayong kapanahuna'y hindi mangyaring mapiguilan, na ipinakikilala, kung minsa'y sa mga "kankion" o mga sayaw, at kung minsa'y sa mga walang kahulugan at masayang mga paglilibang, palibhasa'y may mga pusong mahal at malakas, na ano pa't hindi nakararaig sa kanila ang mga pighati, at sukat na ang magkapisan ang tatlong kastila sa alin mang lugar, upang doo'y tumakas ang kalungkutan at sama ng loob. Pinag-alayan nga sa maraming bahay si Terpsikore datapuwa't lalonglalo na sa marilag na kayamanyamanang filipino na pinagpiguingan sa amin sa pagkain. Hindi ko na kinakailangang sabihin po sa inyong lubhang masagana at masarap ang mga ipinakain sa piguing na iyon, na masasabing pangalawa na ng mga piguing sa kasalan sa Kana o kay Kamakho, na pinagbuti at dinagdaran pa mandin. Samantalang nagtatamasa kami ng mga kaligayahan ng pagkaing pinamamatnubayan ng isang tagaluto ng "La Kampana," tumutugtog naman ang orquesta ng mga kawiliwiling tinig. Taglay ng kagandagandahang dalaga sa bahay, ang isang kasuutang mestiza, at isang wari'y agos ng mga brillante, at siya nga, ayon sa pinagkaratihan na, ang reina ng fiesta. Dinamdam naming lahat na dahil sa isang hindi naman malubhang pagkapatapilok ng kanyang magandang paa'y hindi siya nangyaring nagkamit ng mga ligaya sa pagsasayaw, sa pagka't kung ayon sa aming nahiwatigang siya'y ganap sa kagalingang gumawa ng ano man, ang guinoong binibining de los Santos, kung sumayaw marahil ay katulad ng isang "silfide"." "Dumating ng hapong ito ang Alkalde ng lalawigan, upang bigyan ng kadakilaan sa kanyang pagharap ang gagawing "keremonia" bukas. Dinamdam niya ang pagsama ng damdam ng hirang na mamumuhunang si guinoong Ibarra, na salamat sa Dios, at ayon sa sabihana'y magaling na." "Nagkaroon ng gabing ito ng mainam na prokesion, datapuwa't sasabihin ko na ang bagay na ito sa aking sulat bukas, sa pagka't bukod sa mga malalaking bombang sa aki'y nakatulig at halos nakabingi, ako'y totoong pagod at nahahapay na ako sa pag-aantok. Samantalang binabawi ko ang lakas sa mga bisig ni Morfeo, sa makatuwid baga'y sa katre ng konvento, hinahangad ko, tangi kong kaibigang kayo'y matamo ng magandang gabi at hanggang bukas, isang araw na dakila." "Ang mairuguin ninyong katotong nakikirama'y. "Ang Korresponsal. San Diego, 11 ng Noviembre." Ito ang isinulat ng mabait na korresponsal. Tingnan naman natin ngayon kung ano ang isinulat ni kapitang Martin sa kanyang katotong si Luis Khiquito. "Minamahal kong Khoy: Magmadali kang pumarini, kung mangyayari; sapagka't ang fiesta'y totoong masaya; sukat ang matanto mong halos natumba ang bangka ni kapitang Joaquin: makaitlong pinagulong ni kapitang Tiago ang kanyang taya, at sa tatlong iyo'y tumama, at pinto ng pintong palagui, kaya't sa gayong nangyari lalong nangliliit sa katuwaan si kabezang Manuel na may ari ng bahay. Binasag ni Pari Damaso, sa isang dagok, ang isang ilawan, sa pagka't hangga ngayo'y hindi pa siya tumatama miminsan man lamang. Natalo ang Konsul sa kanyang mga sasabungin, at natalo sa bangka ang lahat ng pinanalunan sa atin sa fiesta ng Binyang at sa fiesta ng Pilar, sa Santa Kruz." "Inaasahan naming isasama rito sa amin ni kapitang Tiago ang kanyang mamanugangin, ang mayamang nagmana kay Don Rafael, datapuwa't wari'y ibig manding tumulad sa kanyang ama, sa pagka't hindi man lamang napakita !Sayang! Sa masid ko'y hindi siya pakikinabangan kailan man." "Malaking totoong kayamanan ang nakikita ng insik na si Karlos sa "liampo"; naghihinala akong may taglay siyang ano mang lihim, isang bato-balani marahil: walang tiguil ang kanyang pagdaing ng sakit ng ulo, na may taling panyo pagka tumitiguil na ng untiunti ang umiikit na sangkap ng "liampo," pagkakagayo'y tumutungo siya ng mainam hanggang sa halos mapabunggo na sa kanyang noo, na anaki'y ibig na totoong hiwatigan ang pag-inog na iyon. Nagkukulang tiwala ako, dahil sa may nalalaman akong mga kawangis ng bagay na iyong guinagawa." "Paalam, Khoy; magaling ang kalagayan ng aking mga sasabungin, at ang aking asawa'y masaya at naglilibang." "Ang iyong katotoo. Martin Aristorenas." Tumanggap naman si Ibarra ng isang maliit na liham na may pabango, na ibinigay sa kanya ng gabi ng unang araw ng fiesta ni Andeng, na kapatid sa suso ni Maria Klara. Ganito ang sabi ng liham: "Krisostomo: Mahiguit ng isang araw na hindi ka napakikita; nahiguingan kong may kaunting dinaramdam ikaw, kata'y ipinagdasal at ipinagsindi kata ng dalawang malalaking kandila, baga man sinasabi ng tatay na hindi raw mabigat naman ang sakit mo. Totoong niyamot nila ako kagabi at ngayon; pinatutugtog nila ako ng piano at kanila akong inaanyayahang sumayaw. Hindi ko nalalamang lubhang marami sa ibabaw ng lupa ang mga nakapagbibigay yamot. Kung hindi lamang kay Pari Damaso na pinagpipilitang ako'y libangin sa pagsasaysay ng maraming bagay, ako sana'y magkukulong sa aking silid upang matulog. Isulat mo sa akin kung ano ang dinaramdam mo, sa pagka't sasabihin ko sa tatay na ikaw ay dalawin. Samantala'y inutusan kong pumaryan sa iyo si Andeng, at ng ipagluto ka ng kha; magaling siyang magluto at marahil ay daig ang iyong mga alila." "Maria Klara." "Pahabol. Pagka hindi ka naparini bukas, hindi ako paparoon sa keremonia. Kalakip." =XXIX.= =ANG UMAGA.= Tinugtog ng mga banda ng musika ang "diana" sa unang pagsilang ng liwayway, na ano pa't pinukaw ng masasayang tugtuguin ang mga pagal na mga mamamayan. Nanag-uli ang buhay at kasayahan, muling nirepique ang mga kampana at nagpasimula ang mga putukan. Yaon ang katapusang araw ng fiesta, yaon ang tunay na araw ng kafiestahan. Inaasahang lalong marami ang mapapanood, higuit pa sa nakaraang araw. Lalong marami ang mga "manong" ng V.O.T. (Venerable Orden Terkera; Kagalanggalang na Pangatlong Hanay) kay sa mga manong ng Santisimo Rosario, at nangagsisingiti ng boong kabanalan ang mga manong na iyon ni San Frankisko, sa kanilang paniniwalang sa gayo'y kanilang mahihiya, ang kanilang mga kapangagaw. Lalong marami ang bilang ng mga kandilang kanilang binili: nag-ani ng malaking pakinabang ang mga insik na magkakandila, at nangag-iisip silang pabinyag upang maipakilala nila ang kanilang pagtumbas, baga man sinanabi ng ilang yao'y hindi raw sa kanilang pananampalataya sa pagka katoliko kung di sa kanilang nais na makapag-asawa. Datapawa't sa gayo'y sumasagot ang mga babaeng banal: Kahi't magkagayon man, hindi mangyayaring hindi maguing isang himala ang sabaysabay na pag-aasawa ng gayong karaming mga insik; papagbabaliking loob na sila ng kanikanilang mga esposa. Isinuot ng mga tao ang kanilang lalong magagaling na mga bihisan; lumabas sa kinatataguang mga kajita ang lahat ng mga hiyas. Sampo ng mga "tahur" at ng mga sugarol ay nagbihis ng mga barong bordado na may malalaking brillante, mabibigat na tanikalang (kadena) guinto at mapuputing sombrerong jipijapa. Ang matandang filosofo lamang ang nananatili sa dating suot; ang baro'y sinamay na may mga guhit na itim, nabobotones hanggang sa liig maluang na zapatos at malapad na sombrerong fieltro na kulay abo. Ngayo'y lalo pa manding mapanglaw kayo kay sa dati! ang sabi sa kanya ng teniente mayor, aayaw po ba kayong manakanaka tayong magsaya, yamang maraming tayong lubhang sukat na itangis? Hindi ang kahulugan ng pagsasaya'y dapat na gumawa ng mga kaululan! ang isinagot ng matanda. Ito rin ang haling na pagtatapon ng salapi sa taon-taon! At ang lahat ng ito'y ?bakit? iwaldas ang salapi, sa gayong makapal na totoo ang karukhaan at mga pangangailangan. !Aba! nalalaman ko na; !ito ang pagtatapon, ang maruming paggagalak upang matakpan ang mga karaingan ng lahat! Nalalaman na po ninyong sumasang-ayon ako sa inyong mga kaisipan, ang muling sinabi ni don Filipo, na tila ibig magpakitang galit at tila ngumingiti. Kayo'y aking ipinagsasanggalang, datapuwa't ?ano ang aking magagagawa sa gobernadorkillo at sa kura? Magbitiw ng tungkol ang sinundan ng filosofo, at saka lumayo. Natigagal si Don Filipo, at sinundan ng mata ang matanda. Magbitiw ng tungkol! ang ibinubulong, samantalang tumutungo sa simbahan, magbitiw! !Oo! kung isa sanang bagay na nagbibigay dangal ang tungkuling ito at hindi isang pas-anin, !oo, bibitiwan ko! Puno ng tao ang patio ng simbahan: mga lalaki't mga babae, mga bata't mga matatanda, taglay ang lalong magagaling na pananamit, na nangagkakahalo-halo, pumapasok at lumalabas sa makikipot na mga pintuan. Amoy polvora, amoy bulaklak, amoy inkienso, amoy pabango; pinatatakbo at pinasisigaw ang mga babae at pinapagtatawa ang mga bata ng mga bomba, ng mga kohete at ng mga buskapies. Isang banda ng musika ang tumutugtog sa tapat ng konvento, isang banda naman ang naghahatid sa mga nangangatungkulan sa bayan, ang mga ibang banda'y naglilibot sa mga daang kinalaladlaran at winawagaywayan ng maraming mga bandera. Lumilibang sa paningin ang liwanag at kulay na sarisari, at sa pangpakinig nama'y mga tinig at mga ugong. Hindi nagtitiguil ang mga kampana ng karerepique, nagkakasalasalabat ang mga kokhe at mga kalesa, na manakanakang ang mga kabayong humihila sa kanila'y nangaguiguitla dumadamba, humuhulay, mga bagay na baga man hindi kasangkap sa palatuntunan ng fiesta, gayon ma'y naguiguing isang panooring hindi pinagbabayaran at siyang lalong mahalaga. Nag-utos ang Hermano Mayor sa araw na ito ng mga alila upang mangaghanap sa mga daan ng mga inaanyayahan, tulad sa nagpiguing na sinasabi sa atin ng Evangelio. Halos sapilitan ang pag-aanyaya upang uminom ng khokolate, kafe, kha, kumain ng matamis, at iba pa. Madalas na naguiguing kawangis ng isang pakikipagkagalit ang guinagawang pag-aanyaya. Gagawin na ang misa mayor, ang misang tinatawag na "de dalmatika", katulad ng misa kahapong sinasaysay ng karapatdapat na korresponsal, at ang bilang kaibhan lamang, ang magmimisa ngayo'y si Pari Salvi, at sa mga taong makikinig ng misa ngayo'y kasama ang Alkalde ng lalawigan, kaakbay ang maraming mga kastila at mga taong marurunong, upang pakinggan si Pari Damaso na totoong bantog sa lalawigan. Sampo ng alferez, baga man siya'y lubhang dala na sa mga pangangaral ni Pari Salvi, pumaroon din, sa pagpapatotoo niya ng kagalingan ng kanyang loob at ng kung mangyayari, makapanghiganti siya sa mga pagbibigay galit na sa kanya'y guinawa ng kura. Sa kalakhan ng pagkabantog ni Pari Damaso'y ipinag-pauna na ng korresponsal ang pagsulat namamatnugot ng pamahayagan ng sumusunod: "Alinsunod sa aking ipinagpauna na sa inyo sa walang wasto kong mga talata kahapo'y gayon nga ang nangyari. Nagkamit kami ng tanging kapalarang mapakinggan ang totoong kagalanggalang na si Pari Fray Damaso Verdolagas, na nagkurang malaon sa bayang ito, at ngayo'y inilipat sa lalong malaki, bilang ganting pala sa kanyang mabuting pagtupad sa kanyang mga katungkulan. Lumagay ang maningning na mananalumpati ng mga mahal na bagay sa paaralang Espiritu Santo ang nagtuturo, at nagsaysay ng karikitdikitan at kalalim-lalimang sermon, na nagbigay kabanalan sa madla at pinagtakhan ng lahat ng mga binyagang naghihintay ng boong pagmimithi ng pagsilang sa lubhang mapagbungang mga labi ng nakaguiguinhawang bukal ng walang hanggang-buhay. Kadakilaan sa mga kahulugan, kapangahasan sa mga munakala, mga bagong pananalita, kagandahan sa anyo, katutubong mga galaw, pagsasaysay na kalugodlugod, kalusugan ng mga adhika, narito ang mga hiyas ng Bossuet na kastila, na talagang karapatdapat nga ang kanyang malaking pagkabantog hindi lamang sa mga marurunong na mga kastila, kung di naman sa mga walang pinag-aralang mga "indio" at sa mga mapanglinlang na mga anak ng "kalangitang imperio" (imperio ng kainsikan)." Gayon man, unti ng mapilitan ang mapagkatiwalang korresponsal na kanyang sirain ang kalahatlahatan niyang sinulat. Idinaraing ni Pari Damaso ang isang magaang na sipong kanyang nasaguip ng gabing nagdaan: pagkatapos na siya'y makapagkanta ng masasayang mga "petenera", (karaniwang kinakanta sa mga lalawigang andalus, sa Espana), siya'y uminom nga tatlong vasong sorbete at sandali siyang nanood ng pinalalabas sa teatro. Dahil sa bagay na ito'y ibig sana niyang magbitiw ng pagka tagasalita ng mga wika ng Dios sa mga tao, nguni't sapagka't walang ibang makitang nakakaalam ng buhay at mga himala ni San Diego, tunay nga't natatalos ang mga bagay na ito ng kura, nguni't kinakailangang siya'y magmisa, pinagkaisahan ng ibang mga fraile na wala ng gagaling pa sa tinig ng vokes ni Pari Damaso, at lubhang tunay na kahinahinayang na huwag italumpati ang totoong mainam na sermong gaya na nga ng naisulat at naisaulo na. Dahil dito'y ang babaeng dating tagapag-ingat ng susi'y siya'y ipinaghanda ng mga limonada, pinahiran ang kanyang dibdib at liig ng mga unguente at mga langis, binalot siya ng maiinit na mga kumot, siya'y hinilot at iba pa. Uminom si Pari Damaso ng hilaw na itlog na binati sa alak, at sa boong umaga'y hindi nagsalita at hindi man lamang nag-agahan; bahagya na uminom ng isang vasong gatas, isang tazang khokolate at lalabin-dalawang biskokho, na ano pa't tiniis niya ng boong kabayanihang huwag kumain ng isang sisiw na frito at kalahating quesong gawang Laguna, na kanyang kinaugaliang kanin pagkakaumaga, sapagka't ayon sa kanyang katiwalang babae, maaaring makapagpaubo ang sisiw at ang queso, dahil sa kapuwa may asin at may taba. Guinagawa ang lahat ng ito't ng kamtan natin ang kalangitan at magbalik loob tayo! ang sabi ng mga Hermana ng V.O.T., ng kanilang maalaman ang ganitong kanyang mga pagpapakahirap. Siya'y pinarurasahan ng Virgen de la Paz! ang ibinubulong naman ng mga Hermana ng Santisimo Rosario, palibhasa'y hindi nila maipatawad ang kanyang pagkiling sa kanilang mga kaaway na kapuwa babae. Lumabas ang prokesion pagka alas okho y media sa lilim ng mga toldang lona. Nakakahawig din ng guinawa, kahapon, baga man may isang bagay na nabago: ang mga Hermano ng V.O.T., na mga matatandang lalaki't babae, kasama ang ilang mga dalagang patungo na sa pagtanda, ang pananamit na dala'y mahahabang habitong guingon: damit na guingong magaspang ang sa mga mahihirap, at ang sa mga mayayama'y guingong sutla, sa makatuwid baga'y ang tinatawag na "guingong frankiskano", sa pagka't siyang lalong karaniwang gamitin ng mga kagalanggalang na mga fraileng frankiskano. Ang lahat ng mga mahal na habitong iyo'y mga dalisay, sa pagka't pawang galing sa konvento sa Maynila, na siyang kinukunan ng mga mamamayan sa limos na ang kapalit ay salaping isinasang-ayon sa taning na halagang hindi natatawaran, kung baga mangyayaring sabihing kawangis ng sa isang tindahan. Ang halagang itong hindi nababawasa'y mangyaring maragdagan, nguni't hindi nababawasan. Tulad sa mga habitong ito'y nagbibili ng gayon ding mga habito sa monasterio ng Santa Klara, na taglay, bukod ang mga tanging biyayang nakapagbibigay ng maraming mga indulgenkia sa mga patay na pinagsasaputan, ang biyayang lalo pa manding tangi: na lalo pang mahal ang halaga paga lalong luma, gulanit at hindi na magagamit. Itinititik namin ito at baka sakaling banal na bumabasang nagkakailangan ng gayong mga mahal na "reliquia" (ano mang bagay na guinamit o linangkap na nga iba), o baka kaya may matalas na isip kasam-ang mamumulot ng mga basahang taga Europa, na ibig yumaman sa pagdadala sa Filipinas ng isang "kargamento" (maraming yakos na katatagang lulan sa isang daong) ng mga habitong masurot at malibag, sa pagka't nagkakahalaga ng labing anim na piso o higuit pa, ayon sa kalakhan ng pagkalibaguing humiguit kumulang. Nakapatong si San Diego de Alkala sa isang karrong napapamutihan ng mga plankhang pilak na nabuburdahan. May malaking kapayatan ang Santo, garing mula sa ulo hanggang bay-awang, magagalitin at nakakaaalang-alang ang anyo ng pagmumukha, baga man kulot ang buhok sa ulo, na katulad ng mga ita. Sutlang raso na nabuburdahan ng guinto ang kanyang pananamit. Sumusunod ang ating kagalang-galang na Amang si San Frankisko, pagkatapos ay ang Virgeng gaya kahapon, ang kaibhan lamang ay si Pari Salvi ngayon ang sumasailalim ng palio at hindi ang makisig na si Pari Sibyla na mainam kumiya. Nguni't kung di taglay ni Pari Salvi ang magandang anyo ni Pari Sibyla, datapuwa't nagkakanlalabis naman sa kanya ang pagka anyong banal: nakatungo ang mga mata; nakadoop ang mga kamay na ang anyo'y matimtiman at lumalakad na nakayukod. Ang mga may dala ng palio'y yaon ding dating mga kabeza de barangay, na nagpapawis ng boong ligaya, sa kanilang panunungkol na nakikisakristan, bukod sa sila'y maniningil ng buwis, manunubos ng mga taong lagalag at mga dukha, sa makatuwid baga'y mga Kristong nagbibigay ng dugo dahil sa mga kasalanan ng mga iba. Ang koadjutor, na nakasobrepelliz, ay nagpaparoo't parito sa iba't ibang mga karro, na dala ang inkensario, at kanyang manakanakang hinahandugan ng usok nito ang pangamoy ng kura, na pagka nagkakagayo'y lalong lalong ng nagmumukhang kaaway ng tawa at magagalitin. Dahandahan nga at matimtiman ang lakad ng prokesiong inaakbayan ng ugong ng mga bomba at ng tinig ng mga kanta at musikang tungkol sa religiong ilinalaganap sa impapawid ng mga banda ng musikang sumusunod sa likuran ng bawa't karro. Samantala'y napakasipag na totoo ang pamamahagui ng Hermano Mayor ng malalaking mga kandila, na ang marami sa mga nakipagprokesio'y nag-uwi sa kanilang mga bahay ng maipag-iilaw sa apat na gabi samantalang nangagsusugal. Nagsisiluhod ng boong galang ang mga nanonood pagka nagdaraan ang karro ng Ina ng Dios at nangagdarasal sila ng taimtim sa loob ng mga Sumasampalataya o ng mga Aba po. Tumiguil ang karro sa tapat ng isang bahay na sa mga bintanang napapamutihan ng maririkit na mga pangsampay (kolgadura) ay nakasungaw ang Alkalde, si kapitang Tiago, si Maria Klara, si Ibarra, ilang mga kastila at mga dalaga; nagkataong tumunghay si Pari Salvi, datapuwa't hindi gumawa ng kahi't munting kilos na magpahalatang siya'y bumabati o nakikilala niya sila; ang tanging guinawa niya'y lumindig lamang, tinuid ang katawan at sa gayo'y sumabalikat niya ng lalong kaayusan at ganda ang "kapa pluvial." Sa dakong ibaba ng bintana'y may isang dalagang nakalulugod ang ganda ng mukha, mahalaga ang suut na damit at may kilik na isang musmos na lalaki. Marahil siya'y sisiwa o taga pag-alaga lamang, sa pagka't ang sanggol na iyo'y maputi at mapula ang buhok, samantalang ang dalaga'y kaymanggui at mahiguit pa sa kaitiman ng azabakhe ang kanyang mga buhok. Pagkakita sa kura, iniunat ng musmos ang kanyang maliliit na bisig, tumawa niyang tawang hindi nakapagbibigay sakit at hindi naman pighati ang nakapagpapatawa, at sumigaw ng pautal sa guitna ng isang sandaling katahimikan: !Ta ...tay! !Tatay! !Tatay! Kinilabutan ang dalaga, dalidaling inilagay ang kanyang kamay sa ibabaw ng bibig ng sanggol na lalaki at patakbong lumayo roong taglay ang totoong malaking kahihiyan. Umiyak ang bata. Nangagkindatan ang mga mapaghinala, at nangagsingiti ang mga kastilang nakamasid ng gayong maikling pangyayari. Naguing pula ang katutubong pamumutla ni Pari Salvi. At gayon ma'y wala sa katuwiran ang tao: hindi man lamang nakikilala ng kura ang babaeng iyon, siya'y taga-ibang bayan. =XXX.= =SA SIMBAHAN.= Mula sa isa hanggang sa kabilang dulo'y puno ang kamalig na ipinalalaga'y ng mga taong yao'y bahay ng Lumalang sa lahat. Nangagtutulakan, nagsisiksikan, nangagdudurugan ang isa't isa, at nangagdaraingan ang ilang lumalabas at ang maraming nagsisipasok. Malayo pa'y iniuunat na ang kamay sa pagbabasa ng mga daliri ng tubig na bendita, nguni't kaguinsaguinsa'y dumarating ang isang alon ng pagtutulakan at napapalayo ang kamay: Nariringig pagka nagkakagayon ang isang angil, nagmumura ang isang babaeng nayapakan, datapuwa't hindi tumitiguil ang pagtutulakan. Ang ilang matandang lalaking naisasawsaw ang mga daliri sa tubig na iyong kulay pusali na, palibhasa'y naghugas ng kamay roon ang boong bayan, bukod pa sa mga taga-ibang bayang doo'y dumarayo, ipinapahid ang tubig na iyon ng boong pamimintakasi, baga man sila'y nahihirapan dahil sa kasikpan, sa kanilang batok, sa puyo, sa noo, sa ilong, sa baba, sa dibdib at sa pusod, sa kanilang pananalig na sa gayo'y kanilang nabebendita ang mga bahaguing iyon ng katawan, bukod sa hindi sila magkakasakit ng paninigas ng liig, ng sakit ng ulo, ng pagkatuyo, ng hindi pagkatunaw ng kinakain. Ang mga kabataan, marahil sa sila'y hindi totoong masasaktin o baka kaya naman hindi sila naniniwala sa mahal na gamot na iyon, bahagya na nilang binabasa ang kaduloduluhan ng kanilang daliri at ng walang ano mang masabi sa kanila ang mga mapamintakasing tao, at kunuwa'y kanilang ipinapahid sa kanilang noo, na, ang katotohana'y hindi nila isinasayad. "Marahil nga'y bendita ang tubig na iyan at taglay ang lahat ng mga sinasabi", ang iniisip marahil ng sino mang dalaga, "nguni't may isang kulay na" ...! Bahagya na makahinga roon, mainit at amoy hayop na dalawa ang paa; datapuwa't katumbas ng laha't ng pagkakahirap na iyon ang magsesermong as sermong yao'y dalawang daa't limampung piso ang bayad ng bayan. Ito ang sinabi ng matandang Tasio. Dalawang daa't limampung piso ang bayad sa isang sermon! !Isa lamang tao at sa minsan lamang na paggawa! !Ang ikatlong bahagui ng ibinabayad sa mga komediante na mangagpapagal sa loob ng tatlong gabi!... !Tunay nga marahil na kayo'y mayayaman! At bakit naman mawawangis ang bagay na iyan sa isang komedia? ang isinagot na masama ang loob ng mapusok na maestro ng mga Hermano ng V.O.T.; !nakahuhulog ng mga kaluluwa sa infierno ang komedia, at nakapapasalangit ang sermon! Kung humingi siya ng sanglibo'y babayaran din namin, at kikilalanin pa naming utang na loob ... Kahi ma't komedia, kung sa ganang akin! ang isinisigaw naman sa galit ng isa. Naniniwala ako, palibhasa'y magaling na totoo ang inyong pagka unawa sa kinauukulan ng komedia at ng sermon! At yumao ang pusong, na hindi inalumana ang guinagawa ng magagaliting maestro na mga paglait at masasamang hulang mangyayari sa daratning buhay ni matandang Tasio sa hinaharap na panahon. Samantalang hinihintay ang Alkalde, nagpapawis at naghihikab ang mga tao; iguinagalaw sa hangin ang mga paypay, mga sombrero at mga panyo; nangagsisigawan at nangag-iiyakan ang mga bata, bagay nagbibigay pagal sa mga sakristan na pagpapalabas sa mga batang iyon sa simbahan. Ang gawang ito'y siyang umaakit sa pagdidilidili ng matalas na kaisipan at malumanay na maestro ng Kofradia ng Santisimo Rosario: "Pabayaan ninyong lumapit sa akin ang mga bata," anang ating Panginoong Jesukristo, nguni't dito'y dapat ng unawaing yao'y ukol lamang "sa mga batang hindi umiiyak." Ganito ang sinasabi ng isa sa mga matatandang babaeng nananamit ng guingon, si Hermana Pute baga, sa isang babaeng may anim na taon na ang gulang na kanyang apo, na nakaluhod sa kanyang tabi: Kondenada! !itahimik mo ang iyong isip, at makaririnig ka ng isang sermong gaya ng sa Viernes Santo! At saka pinakakurotkurot, na ano pa't pinukaw ang kabanalan ng batang babae, na ikinibit ang mukha, pinahaba ang nguso at pinapagkunot ang mga kilay. Humihimlay ang ilang mga lalaking nakapaningkayad sa tabi ng mga konfesionario. Ang akala ng ating matandang babaeng nagngungunguya ng mga dasal at pinatatakbo sa kanyang mga daliri ang mga butil ng kanyang kuintas, na ang guinagawang pagtango ng isang matandang lalaking malaki ang pag-aantok, ay talagang gayon ang lalong magaling na pagsang-ayon sa mga kalooban ng Langit, kaya't ang guinawa niya'y untitunti niyang guinagad ang gayong anyo. Na sa isang sulok si Ibarra; nakaluhod si Maria Klara sa malapit sa altar mayor, sa isang lugar na nagmagandang loob ang kurang paalsan ng mga tao sa pamamag-itan ng mga sakristan. Nakaupo si kapitang Tiagong nakasuot ng frak sa isa sa mga bangkong laan sa mga pinuno, dahil sa bagay na ito'y ang isip ng mga insik na sa kanya'y hindi nakakikilala'y gobernadorkillo rin siya kaya't hindi nangangahas na sa kanya'y lumapit. Sa kawakasa'y dumating ang Alkalde na kasama ang kanyang Estado Mayor, (ang mga guinoong sa kanya'y umaakbay), doon sa sakristia sila nagmula at siya'y lumuklok sa isa sa mga maiinam na mga sillong nakapatong sa ibabaw ng isang alfombra. Pangdakila ang kasuutan ng Alkalde at sa kanya'y nakalagay ang banda ni Karlos III at apat o limang mga kondekorakion (mga saguisag na inilalagay sa dibdib, tanda ng sa nagdadala'y pagbibigay unlak ng isang hari o ng kataastaasang puno sa isang nakion.) Hindi siya nakikilala ng bayan. Aba! ang biglang sinabi ng isang tagabukid; !isang kivil na nakasuot komediante! Tanga! ang isinagot ng kanyang kalapit at siya'y siniko; iyan ang prinkipe Villardo na ating nakita kagabi sa teatro! Tumaas nga ang kalagayan ng Alkalde sa mga mata ng bayan at siya'y ipinalagay na enkantadong prinkipe, na nakapanalo sa mga gigante. Nagpasimula ang misa. Nagsitidindig ang mga nauupo, ang mga natutulog ay nangaguising dahil sa kakakampanilla at sa matunog na vokes ng mga kantor. Tila totoong natutuwa si Pari Salvi, baga man siya'y may mukhang walang kaibigan, sa pagka't sa kanya'y naglilingkod na diakono at subdiakono ang dalawa pa namang agustino. Bawa't isa'y nagkanta, ng dumating ang ukol na panahon, baga man humiguit kumulang na nagdaraan sa ilong ang kanilang vokes at malabo ang pangungusap, liban na lamang sa nagmimisa na may pagka nanginginig ang vokes at hindi mamakailang nasira ang tono, na ano pa't malaki ang ipinagtataka ng mga taong sa kanya'y nakakikilala. Gayon ma'y gumagalaw siya ng makinig na anyo at hindi nag-aang-ang; ikinakanta ang "Dominus vobiseum" ng taimtim sa loob, ikinikiling ng kaunti ang ulo at tumitingala sa "boveda," (bubungan ng simbahan). Sa pagmamasid ng pagtanggap niya ng aso ng inkienso, masasabing totoo nga ang sabi ni Galeno, na naniniwalang pumapasok daw ang usok sa bao ng ulo, pagkaraan sa butas ng ilong na ang tuloy ay sa salaang but-o, sa pagka't siya'y lumilindig, iniiling-ay ang ulo sa likod, pagkatapos ay lumalakad na patungo sa guitna ng altar ng lubhang malaking pagmamakisig at kaguilasan, hanggang sa akalain ni kapitan Tiagong daig niya sa kagalingang kumiya ang komedianteng insik ng gabing nagdaang nakadamit emperador, may pinta ang mukha may maliliit na bandera sa likod, ang balbas ay buntot ng kabayo at makapal ang "suklas" ng sapin. Hindi nga mapag-alinlanganan, higuit ang kamahalang umanyo ng isang kura namin kay sa lahat ng mga emperador. Sa kawakasa'y dumating ang pinakananasang sandali na marinig, na si Pari Damaso. Nangagsiupo sa kanilang mga sillon ang tatlong sakerdote, na ang anyo'y nakapag-bibigay uliran sa kahinhinan, ayon sa sasabihin marahil ng may malinis na kaloobang "korresponsal;" tinularan sila ng Alkalde at iba pang mga taong may vara at may baston; huminto ang musika: Pamukaw ang paghaliling iyon ng katahimikan sa ugong sa ating matandang Hermana Pule, na humihilik na, salamat sa musika. Tulad kay Segismundo o gaya ng "kokinero" sa kinathang buhay ni Dornroskheu, ang unang guinawa pagkaguising ay tuktukan ang kanyang apong babae, na nakatulog din. Ito'y umatungal, datapuwa't pagdaka'y nalibang ng makitang nagdaragok sa dibdib ang isang babae sa lubos na pananalig at sa kaalaban ng loob. Pinagsikapan ng lahat na maipakaguinhawa ng anyo; naningkayad ang mga walang bangko, umupo sa lupa o sa kanilang sariling paa ang mga babae. Tinahak ang karamihan ni Pari Damaso, na pinangungunahan ng dalawang sakristan at sinusundan ng isang kapuwa niya fraileng may dalang isang malaking kuaderno. Nawala siya pagpanhik sa hagdanang palikawlikaw, nguni't pagdaka'y muling sumipot ang kanyang mabilog na ulo, pagkatapos ay ang kanyang makakapal na batok at sumunod agad-agad ang kanyang katawan. Tumingin sa magkabikabila ng boong kapanatagan ng loob at uubo-ubo; nakita niya si Ibarra. Ipinahiwatig niya sa isang tanging kirap, na hindi kalilimutan sa kanyang mga pananalangin ang kasintahan ni Maria Klara; tinitigan ng tinging may towa si Pari Sibyla at saka niya sinulyap ng tinging kalakip ang pagpapawalang halaga si Pari Manuel Marsing kahapo'y nagsermon. Ng matapos ang ganitong pagsisiyasat; liningon ang kasama ng paalimis at sa kanya'y sinabi: "!Magpakatalino, kapatid!" Binuksan nito ang kuaderno. Datapuwa't karapatdapat na isaysay sa isang bahaguing bukod ang sermong ito. Isang binatang nag aaral ng panahong iyon ng taquigrafia at malaking totoo ang pagkalugod sa mga dakilang mananalumpati ang siyang umalalay ng pagtititik samantalang nagsasaysay si Pari Damaso; at salamat sa ganitong guinawa'y mailalagda namin dito ang isang bahagui ng pangangaral tungkol sa religion sa mga lupaing iyon. =XXXI.= =ANG SERMON.= Nagpasimula si Pari Damaso, ng madalang at mahinang pangungusap: "Et spiritum tuum honum dedisti, qui dokeret eos, et manna tuum non prohibuisti ab ore korum, et aquam dedisti eis in siti". "At ibinigay mo sa kanila ang espiritu mong magaling upang kanilang ituro at hindi mo inalis sa kanilang bibig ang iyong mana at binigyan mo sila ng tubig sa kanilang pagkauhaw!" "Mga salitang ipinangusap ng Panginoon sa pamamag-itan ng bibig ni Esdras, ikalawang aklat, ikasiyam na bahagui, ikadalawampong tula." Sa udyok ng pangguiguilalas ay sinulyap ni Pari Sibyla ang nagsesermon; namutla at lumun-ok ng laway sa Pari Manuel Martin: marikit ang sermong iyon kay sa kanyang sermon. Ayawan kong nahiwatigan ni Pari Damaso ang gayong bagay o baka kaya naman talagang namamaos pa, datapuwa't ang guinawa niya'y umubong makailan at ikinapit ang dalawang kamay sa palababahan ng pulpitong mahal. Sumasa tapat ng kanyang ulo ang Espiritu Santo na bago lamang kapipinta: maputi, malinis at kulay rosa ang maliliit na paa at ang tuka. "!Karilagdilagang Guinoo (sa Alkalde), kabanalbanalang mga sakerdote, mga kristiano, mga kapatid kay Jesukristo!" Gumawa rito ng dakilang paghinto, at maling inilakad niya ang kanyang paningin sa mga nakikinig, at sa kanya'y nakagalak ang pag-ulinig sa kanya at kanilang taimtim na pagtahimik. Wikang kastila ang unang bahagui ng kanyang sermon at wikang tagalog ang ikalawang bahagui: "loquebantur omnes linguas". Pagkatapos ng mga !oh! at o ng paghinto dakilang iniunat niya ang kanyang kanang kamay sa dakong altar at tumitig sa Alkalde, naghalukipkip pagkatapos, na walang ano mang sinasabi; nguni't kaguinsaguinsa'y inihalili sa mahinhing kilos ang kagalawan, iniling-ay sa likod ang ulo, itinuro ang dakong pintong malaki na pinutol ang hangin sa pamamag-itan ng taguiliran ng kamay ng boong kabilisan, hanggang sa akalain ng mga sakristang ang kahulugan ng gayong galaw ay ipinag-uutos sa kanilang isara ang mga pinto, at gayon nga ang kanilang guinawa; nagdamdam ligalig ang alferez at nag-alinlangan kung siya'y lalabas o hindi; datapuwa't nagpapasimula na ang nagsesermon ng pananalitang malakas, puno at mataguinting: tunay nga pala namang totoong matalino sa panggagamot ang dating kanyang tagaalagang babae. "!Nagniningning at kumikislap ang altar, malapad ang malaking pinto, ang hangin ang sasakyan ng santong wika ng Dios na bubukal sa aking bibig, pakinggan nga ninyo ng mga pangdingig ng kaluluwa at ng puso at ng hindi mangalaglag ang mga salita ng Panginoon sa lupang batuhan at kanin ng mga ibon sa Infierno, kung di ang kayo'y lumago at sumibol na katulad ng isang santong binhi sa linang ng ating kagalanggalang at huwad sa serafing Amang si San Frankisko! Kayong mga malalaking makasalanan, mga bihag ng mga moro ng kalolowa, na siyang lumalaganap sa mga dagat ng walang hanggang buhay, na pawang nakalulan sa makapangyarihang mga sasakyan ng sa taong katawan at ng mga lugod sa buhay na ito, kayong hindi magkandadala ng mga tanikala ng mahahalay na hilig at ng mga kalibugan, at nangagsisigaod sa daong ng taga Infiernong si Satan, masdan ninyo riyan ng mapitagang pagkahiya ang tumutubos sa mga kalolowa sa pagkabihag ng demonio, ang matapang na Gedeon, ang malakas na loob na David, ang mapagwaguing Roldan ng kakristianohan, ang tagalangit na guardia kivil, na higuit ang katapangan sa lahat ng mga guardia kivil kahi't pagsamasamahin ang mga guardia kivil ngayon at ang sa bukas pa". (Pinapagkunot ng alferez ang noo) "Siya nga, guinoong alferez, higuit ang kanyang tapang at lakas, na kahi't wala siyang fusil kung di isang kruz na kahoy, kanyang guinagahis ng boong kabayanihan ang walang hanggang tulisan ng mga kadiliman, at gayon din ang lahat ng mga kakampi ni Luzbel, at kung di lamang hindi nangamamatay ang mga espiritu, silang lahat ay nangalipol na magpakailan man! Ang kaguilaguilalas na lalang na ito ng Dios, itong hindi mapaglirip na himala ay ang maluwalhating si Diego de Alkala, na, gagamit ako ng isang pagsusumag, sa pagka't nakatutulong na magaling ang mga pagsusumag sa pagka unawa ng mga bagay na hindi mapag-abot ng isip, ayon sa wika nga ng iba, sinasabi ko nga na ang dakilang santong ito'y isang katapustapusang kawal, isang "rankhero" (tagapagpakain) lamang sa aming lubhang makapangyarihang hukbong pinag-uutusan ng aming tulad sa serafing Amang si San Frankisko, na siyang ikinararangal kong kinapapanigang ako'y kabo o sargento sa talaga't awa ng Dios." Ang mga hangal na "indio", ayon sa sabi ng "korresponsal", walang nabingwit sa sinaysay na iyon, liban na lamang sa mga salitang "guardia kivil", "tulisan", "San Diego" at "San Frankisko"; namasid nila ang pagsama ng mukha ng alferez, ang anyong bayani ng nagsesermon, at sa gayo'y inakala nilang kinagagalitan ng Pari ang alferez dahil sa hindi niya inuusig ang mga tulisan. Si San Diego at si San Frankisko ang gaganap ng bagay na iyon, at sila nga ang tunay na makagagawa, tulad sa pinatototohanan ng isang pinturang na sa konvento ng Maynila, na sa pamamag-itan lamang ng kanyang kordon ay nahadlangan ni San Frankisko ang paglusob ng mga insik ng mga unang taon ng pagkatuklas sa Filipinas ng mga kastila. Hindi nga kakaunti ang katuwaang tinamo o ng mga namimintakasi, kinilala nilang utang na loob sa Dios ang ganitong tulong, at hindi sila nag-aalinlangan sa paniniwalang pagka wala ng mga tulisan, ang mga guardia kivil naman ang lilipulin ni San Frankisko. Lalong pinagbuti nga nila ang pakikinig, sinundan nila ang mga sinasaysay ni Pari Damaso, na nagpatuloy ng pananalita: "Karilagdilagang guinoo: Ang malalaking mga bagay talagang malalaking mga bagay kahi't na sa tabi ng mga maliliit, at ang mga maliliit kailan ma'y maliliit din na sa siping man ng mga malalaki. Ito ang sabi ng Kasaysayan, (Historia), at sa pagka't ang Kasaysayan, sa sandaang palo'y isa lamang ang tumatama, palibhasa'y bagay na gawa ng mga tao, at ang mga tao'y nagkakamaling "errare es hominum" ayon sa sabi ni Kikeron, ang may dila ay nahihidwa, ayon sa kasabihan sa aking bayan, ang nangyayari'y may lalong malalalim na katotohanang hindi sinasabi ng Historia. Ang mga katotohanang ito, Karilagdilagang Guinoo, ay sinabi ng Espiritu Santo, sa kanyang kataastaasang karunungang kailan ma'y hindi naabot ng pag iisip ng tao mula pa sa mga panahon, ni Seneka at ni Aristoteles, iyang mga pantas na mga fraile ng unang panahon hanggang sa makasalanang mga panahon natin ngayon, at ang mga katotohanang ito'y hindi nga iba kung di hindi palaguing ang mga maliliit na bagay ay maliliit nga, kung di pawang malalaki, hindi kung isusumag sa mga mumunti, kung di kung isusumag sa lalong malalaki sa lupa at sa langit at sa hangin at sa mga panganurin at sa mga tubig at sa alang-alang at sa buhay at sa kamatayan." Siya nawa! ang isinagot ng maestro ng V.O.T., at saka nagkruz. Ibig ni Pari Damasong papangguilalasin ang mga nakikinig sa ganitong anyo ng pananalitang kanyang napag-aralan sa isang dakilang tagapagsermon sa Maynila, at siya ngang nangyari, na sa pagkapatanga sa gayong karaming mga katotohanan, kinailangan niyang dunggulin ng paa ang kanyang "espiritu santo" (ang fraile bagang sa kanya'y tagadikta) upang sa kanya'y maipaalaala ang kanyang katungkulan. Maliwanag na nakikita ng inyong mga mata! ang sinabi ng "espiritu" buhat sa ibaba. "Maliwanag na nakikita ng inyong mga mata ang sumasaksing ganap at napapaukit na itong walang hanggang katotohanang naalinsunod sa Filosofia! Maliwanag na nakikita iyang araw ng mga kabanalan, at sinabi kong araw at hindi buwan, sa pagka't walang malaking karapatang numingning ang buwan sa boong gabi; sa lupa ng mga bulag ang dalawang mata'y hari ang bulag ang isang mata lamang (nakapangyayari sa bayan ng mga hangal ang may kaunting dunong na pinag-aralan); mangyayaring numingning ang isang ilaw kung gabi, o ang isang maliit na bituin; ang lalong mahalaga'y ang makapagningning kahi't katanghaliang tulad sa guinagawa ng araw: !ganito nga ang pagniningning ng kapatid na si Diego kahi't sa guitna ng lalong mga dakilang santo! !Nariya't nakahayag sa inyong mga mata, sa inyong pusong na hindi pananampalataya sa ulirang gawa ng Kataastaasan upang mabigyang kahihiyan ang lalong mga dakila sa lupa; oo, mga kapatid ko, hayag, hayag sa lahat, hayag!" Nagtindig ang isang lalaking namumutla at nanginginig at nagtago sa isang konfesionario. Siya'y isang maglalako ng alak na nag-aagaw-tulog at nananag-inip na hinihingan siya ng mga karibinero ng "patente" na hindi niya taglay. Hindi na raw siya umalis sa kanyang pinagtaguan hanggang sa hindi natapos ang sermon. , "ang iyong mahinhing habito'y pawang nagbibigay dangal sa dakilang si Frankisko, na kami kanyang mga anak at nakikiwangis sa kanyang mga guinagawa! Inilalaganap namin ang layong santong lahi sa boong daigdig, sa lahat ng mga sulok, sa mga kiudad, sa mga bayan at hindi namin tinitingi ang maputi sa maitim" (piniguil ng Alkalde ang kanyang paghinga) "sa pagtitiis ng hindi pagkain at ng mga pagpapakahirap, santong lahi mo na sa pananampalataya at sa religiong may taglay na sandata" (!Ah! ang hininga ng Alkalde) "na pinapananatili ang sangkataohan sa matatag na kalagayan at pumipiguil na mabulid sa malalim na bangin ng kapahamakan!" Untiunting naghihikab ang mga nakikinig, sampo ni kapitang Tiago: Hindi pinakikinggan ni Maria Klara ang sermon: nalalaman niyang malapit sa kanyang kinalalagyan si Ibarra at siyang sumasaisip niya, samantalang siya'y nag-aabaniko at kanyang minamasdan ang toro ng isa sa mga Evangelista, na walang pinag-ibhan sa anyo ng isang kalabaw na maliit. "Dapat nating masaulong lahat ang mga Santong Kasulatan, ang buhay ng mga santo, at sa ganito'y hindi ko kinakailangang sa inyo'y mangaral, mga makasalanan; dapat ninyong maalaman ang mga bagay na itong totoong mahalaga at kinakailangang gaya ng pagkasaulo sa Ama namin, baga man nakalimutan na ninyo ito at nagbubuhay protestante o hereje na kayo, na hindi nagsisigalang sa mga ministro (kawani ng Dios, na gaya ng mga insik), nguni't kayo'y mangagpapakasama, lalo ng mangapapahamak kayo, mga sinumpa!" Aba, kosa ese pale Lamaso, ese! (Aba ano ba naman ang pari Damasong iyan) ang ibinulong ng insik na si Karlos, na iniirapan ang nagsesermong nagpapatuloy ng mga pananalitang naiisip niya ng sandaling iyon, at nagbububuga siya ng mga likaw-likaw na mga paglait at pagmumura. !"Mamamatay kayong hindi makapagsisisi ng inyong mga kasalanan, mga lahi ng mga hereje! Mula pa rito sa lupa'y pinarurusahan na kayo ng Dios ng mga pagkapiit at pagkabilanggo! !Ang mga mag-amag-anak, ang mga babae ay dapat lumayo sa inyo: dapat kayong bitaying lahat ng mga namummuno at ng hindi lumaganap ang binhi ni Satanas sa halamanan ng Panginoon!... Sinabi ni Jesukristo: Kung kayo'y may masamang kasangkapan ng katawang humihikayat sa inyo sa pagkakasala, putulin ninyo, iabsang ninyo sa apoy!..." Nanginginig si fray Damaso, nalimutan niya ang kanyang sermon at ang maayos na pananalita. Narinig mo ba? ang itinanong sa kanyang kasama ng isang binatang estudianteng taga Maynila; puputulin mo ba ang iyo? Ka! siya na muna ang magputol! ang isinagot ng kausap, na itinuturo ang nagsesermon. Naligalig si Ibarra; lumingap sa kanyang paliguid at humahanap ng alin mang sulok, datapwa't punongpuno ang boong simbahan. Walang naririnig at walang nakikita si Maria Klara, na pinagsisiyasat ang kuadro ng pinagpalang mga kaluluwa sa Purgatorio, mga kaluluwang ang anyo'y mga lalaki't mga babaeng hubo't hubad na may nakapatong sa ulong "mitra," (sombrero ng papa,) "kapelo" (sombrero ng kardenal), o "toka" (talukbong ng monja), na nangaiihaw sa apoy at nangagsisikapit sa kordon ni San Frankisko, na hindi nalalagot kahi't lubhang napakabig-at ang mga nakabiting iyon. Sa gayong pagdaragdag ni Fray Damaso ng kanyang mga naisipa'y nag-kaligaw-ligaw ang espiritu santong fraile sa pagkakasunodsunod ng sermon hanggang sa siya'y lumaktaw ng tatlong mahahabang pangkat at sumama ang pagdidikta kay Pari Damaso, na humihingal at nagpapahinga sa kanyang maalab na pagmumura. "?Sino sa inyo, mga makasalanang nakikinig sa akin, ang hihimod sa mga sugat ng isang dukha at libaguing magpapalimos? ?Sino? Sumagot at itaas ang kamay kung sino! !Wala sino man! Dati ko nang nalalaman; wala ngang makagagawa ng gayon kung di ang isang santong gaya ni Diego de Alkala; kanyang hinimuran ang boong kabulukan, at tuloy sinabi niya sa isang kapatid na nangguiguilalas; !Ganito ang paggamot sa may sakit na ito! !Oh pagkakakawang gawa ng kristiano! !Oh pagkahabag na walang kahulililip! !Oh kabanalan ng mga kabanalan! !Oh kagalinggalingang hindi matutularan! !Oh walang bahid na lunas!...." At ipinagpatuloy ang isang mahabang tanikalang mga !oh! na idiniripa ang mga kamay, at itinataas at ibinababa na anaki mandin ibig na lumipad o bumugaw ng mga ibon. "Nagsalita siya ng latin bago mamatay, !baga man dating hindi murunong ng latin! Mangguilalas kayo mga makasalanan! !Hindi kayo makapagsasalita ng latin, baga man pinag aaralan ninyo, at sa pag aaral na ito'y pinapalo kayo, hindi kayo makapagsasalita ng latin, mamamatay kayong hindi makapaglalatin! !Isang biyaya ng Dios ang makapagwikang latin, kaya nagsasalita ng latin ang Iglesia! !Ako ma'y nagwiwikang latin din! ?Bakit ipagkakait ng Dios ang kaaliwang ito ng loob sa kanyang minamahal na si Diego? Mangyayari ba siyang mamatay, mapababayaan ba siyang hindi nagwiwikang latin? Hindi nga mangyayari! Kung magkagayo'y hindi gaganap sa katuwiran ang Dios, hindi sa totohanang siya'y Dios! !Nagwikang latin nga siya at nagpapatotoo ang mga sumulat ng aklat ng mga panahong iyon!" At kanyang binigyang wakas ang kanyang pasimula ng pangangaral ng lalong pinaghirapan niya na kanyang inumit sa titik ng isang dakilang manunulat, na si Guinoong Sinibaldo de Mas. "!Binabati nga kata, marilag na Diego, dangal ng aming samahan! Puspos ka ng kabanalan, mahinhing may kapurihan; mapagpakumbabang may kamahalan; masunuring boo ang loob; mapagtiis sa kakaunting bagay na mapagmithi; kaaway na tapat ang loob; maawaing nagpapatawad; fraileng lubhang maselang; mapanampalatayang namimintakasi; mapaniwalaing walang malay; walang bahid kalupaang sumisinta; hindi maimiking may tinagong lihim; mapagtiis na matiyaga; matapang na natatakot; mapagpiguil na may kalooban; mapangahas na masulong; mapanalimang nagpapakatino; mahiyaing may karangalan; mapag-ingat ng iyong pag-aaring hindi mahinayangin; maliksing taglay ang kaya; mapagbigay galang na marunong makipagkapuwa-tao; matalas ang isip na ma-ingat; mahabaguing may awa, matimtimang may hiya; mapanghiganting matapang; sa kasipaga'y dukha na mapagsang-ayon; mapag-impok na mapagbiyaya; walang malay na nakakatalos; mapagbagong may kinauuwian; mapagwalangbahalang nagmimithing matuto: !linalang ka ng Dios upang kamtan ang mga kaayaayang lugod ng pagsintang malamlam!...Tulungan mo akong umawit ng iyong mga kadakilaan at ng ang iyong pangala'y lalong mataas kay sa mga bituin at lalong lumiwanag kay sa araw na umiinog sa iyong paanan! Tulungan ninyo akong humingi sa Dios ng kaukulang talas ng isip, sa pamamag-itan ng pagdarasal ng isang Aba Guinoong Maria!..." Nangagsiluhod na lahat at bumangon ang isang hugong na katulad ng sabay-sabay na hugong ng sanglibong bubuyog. Iniluhod ng Alkalde ng malaking pag-hihirap ang isang paa, na iniiiling ang ulo sa sama ng loob; namutla at nagsisisi ng taimtim sa puso ang alferez. Napakadiablo ang kurang iyan! ang ibinulong ng isa sa mga binatang galing Maynila. Huwag kang maingay! ang sagot ng kasama, naririnig tayo ng kanyang asawa. Samantala'y hindi ang pagdarasal ng Aba Guinoong Maria ang guinagawa ni Pari Damaso, kung di ang pag-away sa kanyang "espiritu santo," dahil sa paglaktaw na guinawa sa tatlong pinakamainam na pangkat ng kanyang sermon, saka kumain ng tatlong merengue at uminom ng isang vasong alak na Malaga, sa kanyang lubos na pananalig na masusunduan niya sa kanyang kinain at ininom na iyon ang magagaling na salitang kanyang sasaysayin, ng higuit sa maibubulong sa kanya ng lahat ng mga "espiritu santong" kahoy na may anyong kalapati o may but-o't may lamang may anyong malibanging fraile. Pasisimulan niya na ang sermong wikang tagalog. Tinuktukan ng matandang mapamintakasi ang kanyang apong babae, na naguising na masama ang loob at nagtanong: Dumating na ba ang oras ng pag-iyak? Hindi pa, nguni't huwag kang matulog !"kondenada"! ang isinagot ng mabait na nunong babae. Babahagya lamang ang naitanda namin sa pangalawang bahagui ng sermon, sa makatwid baga'y ang sa wikang tagalog. Hindi nagsasaulo ng pinag-ayos sa wikang tagalog si Pari Damaso, kung di ang maisipan na lamang niya sa oras ng pagsesermon, hindi sa dahilang malaki ang dunong niya sa pananagalog kay sa pangangastila, kung di palibhasa'y ipinalalagay niyang pawang hangal ang mga filipinong mga taga lalawigan sa maayos na pananalita, hindi siya nanganganib makapagsalita ng mga kaul-ulan sa harap nila. Sa mga kastila'y iba ng bagay, may naringgan siyang may palatuntunan daw na sinusunod sa magaling na pananalumpati, at hindi nga malayong magkaroon sa mga nakikinig ng isa man lamang na nakapag-aral sa kolegio, marahil ang guinoong Alkalde Mayor ang isa sa kanila; at dahilan dito'y isinusulat muna niya ang kanyang mga sermon, pinagsisikapang pagbutihin, kinikikil at saka isinasaulo pagkatapos, at guinagawa niya ang pagsasanay sa loob ng mga dalawang araw bago dumating ang pagsesermon. Naguing kabalitaang sino man sa nakikinig ay hindi nakaunawa ng kabooan ng sermong iyon: at gayon ang nangyari, palibhasa'y mapupurol ang kanilang isip at totoong malalalim ang mga sinabi ng nagsermon, ang sabi nga ni Hermana Rufa, kaya nga't nasayang lamang ang paghihintay ng mga nakikinig ng pagdating ng mga pananalitang kinararapatang iyakan, at bukod pa sa roo'y muling natulog ang "kondenadang" apo ng matandang mapagbanal. Gayon man, itong huling bahaguing ito'y namungang hindi gaya, ng una, kahi't sa mga tanging nakikinig man lamang, ayon sa makikita natin sa dakong susunod. Nagpasimula ng isang: "Mana kapatir kon kristiano", at saka isinunod dito ang dugyong-dugyong mga salitang hindi maihuhulog sa ano mang wika; nagsalita ng tungkol sa kaluluwa, sa Infierno, sa "mahal na santo pintakasi, sa mga makasalanang mga "indio" at sa mga banal na mga Paring Frankiskano." Menkhe! anang isa sa dalawang mga walang galang na taga Maynila sa kanyang kasama: wikang griego sa ganang akin ang lahat ng iyan, yayao na ako. At sa pagka't nakita niyang nakasara ang lahat ng pintuan, doon siya lumabas sa sakristia, na ano pa't malaking totoo ang ipinagkasala ng mga tao at ng nagsesermon, sa dahil sa gayo'y namutla at itiniguil ni Pari Damaso sa kalahati ang isang salita niya; inakala ng ilang magsasalita siya ng isang mabalasik na mura, nguni't nagkasiya na lamang si Pari Damaso na pasundan niya ng tingin ang umalis, at saka ipinagpatuloy ang pagsesermon. Ibinulusok niya ang mga sumpa laban sa lakad ng mga kaasalan ng sangkataohan, laban sa pagwawalang galang, laban sa bagong sumisilang na paglabag sa religion. Tila mandin ang ganitong bagay ang siyang totoong kanyang kaya, sa pagka't nag-aalab ang kanyang isip, at nagsasalita ng boong kariinan at kaliwanagan. Tinukoy ng kanyang pananalita ang mga makasalanang, hindi nagsisipangumpisal, na nangamamatay sa bilangguang hindi nakatatanggap ng mga sakramento, ng mga familiang sinumpa ng Dios, ng mga palalo't mga sopladong "mestikillo" ng mga binatang nagdudunongdunungan, mga "filosofillo" o "pilosopillo", ng mga "abogadillo", mga "estudiantillo" at iba pa. Hindi kaila ang kaugaliang taglay ng marami, pagka ibig nilang libakin ang kanilang mga kaaway: dinuduluhan nila ang mga pananalita ng "illo", palibhasa'y wala na manding mapiga sa kanilang utak, at sa ganitong gawa'y lubos na silang lumiligaya. Naririnig na lahat ni Ibarra at kanyang nalalaman ang mga pasaring na iyon. Nananatili sa kanya ang paimbabaw na katahimikan ng loob, hinahanap ng kanyang mga mata ang Dios at ang mga punong may kapangyarihan, datapuwa't doo'y wala kung di mga larawan ng mga santo at ang humihimlay na Alkalde. Samantala'y nararagdagan ng nararagdagan ang silakbo ng alab ng loob ng nagsesermon. Sinasabi niyang ng mga unang panahon daw, ang lahat ng filipino, kung nakakasalubong ang isang sakerdote ay nagpupugay, iniluluhod ang isang paa sa lupa at hinahagkan ang kamay ng pari. "Datapua, gayon, ang idinugtong an gawa ninyo laman, inaalis ninyo an salakot o an "sombrero de kastorillo", na nalalagay ninyo nakakilin sa ibabaw nan inyo ulo, para huwak masisira ang suklay nan inyon buhok! Husto na sabihin ninyo: !Magandanaraw, "amon"! at may mana palalo, na mana "estudiantillos de poko latin", na dahil sila naaaral sa Manila o sa Europa, akala na nila mayron na sila katuwiran makikamay sila sa amin, sa lugar na sila mahahalik nan kamay sa amin ...!Ah! madali na darasin an paghuhukom, matatapos an mundo, marami mana santo an huhula nito uulan nan apoy, bato, saka abo, para parusahan an kapalaluan ninyo!" At bago niya iniaral sa bayang huag tularan ang gayong mga "salvaje", kung di bagkos pang lumayo at kasusutan ang gayong mga tao, sa pagka't sila'y pawang mga "exkomulgado." "Din-guin ninyo an sabi nan mana "santos konkillos!" anya "Kun nasasalubun nan isan indio sa kalle an isan kura, itutun-go an ulo, ihahanda an kanyan lilo, at nan an amon ay kumapit doon; pakka nakakabayo kapuwa, an kura saka an indio, pakka gayon, hihinto an indio, mapupugay nan salakot o sombrero nan boon galan; sa katapusan, kun an indio nakakabayo at nadlalakat an kura, iibis sa kabayo an indio at hindi sasakay uli hangan hindi nasasabi sa kanya nan kura !solon! o kun totoo malayo na an kura. Mana sabi ito ng santos konkillos, at an hindi nasusunod, siya maguiguin "exkomulgado." At ?pagka ang sinasakyan ng isa'y isang kalabaw? ang tanong ng isang masuring magsasaka sa kanyang kalapit. Kung gayo'y ... makapagpapatuloy ka! ang isinagot nito na totoong marunong umibag. Datapuwa't marami ring nakakatulog o nalilibang, baga man nagsisisigaw ang nagsesermon at kumikiyang magaling; paano'y iyon ng iyon ang isenesermon sa ano mang araw at sa ano mang bagay: nawalan ng kabuluhang magbuntong-hininga at magtangistangisan ang ilang mapagbanal na babae, dahil sa mga kasalanan ng mga pusong, napilitang itiguil nila ang kanilang gawa dahil sa wala sino mang sa kanila'y makisapi. Si Hermana Puti ma'y laban doon ang iniisip. Nakatulog ng mainam ang isang lalaking nakaupo sa kanyang tabi, na walang ano-ano'y natumba sa kanyang ibabaw, na ano pa't nalukot ang kanyang habito: dinampot ng mabait na matandang babae ang kanyang bakya at guinising sa kahahampas ang lalaking iyon, kasabay ng sigaw na: Ay! !layas, salvaje, hayop, demonio, kalabaw, aso, kondenado! Nagkagulo nga dahil dito. Huminto ang nagsesermon, itinaas ang mga kilay, sa pagtataka niya sa gayong kalaking kaligaligan. Linunod ng kagalitan ang salita sa kanyang lalamunan, kaya't wala siyang nagawa kung di umatungal at, suntukin ang palababahan ng pulpito. Namunga ang gayong gawa: binitiwan ng matandang babae ang bakya, nagbubulong at pagkatapos na makapagkruz na makailan, naluhod siya ng boong kataimtiman. "!Aaah! !aaah! !ang sarisawa'y! naisigaw ng nagagalit na sakerdote, na naghalukipkip at naipailing-iling; sa ganyan baga kun kaya ako nangagaral dito sa inyo sa boon umaga, mana salvajes! Dito sa bahay nan Dios kayo naaaway at kayo nasasabi nan mana salitan masasama, mana walan hiya! !Aaaah! kayo wala nan iguinagalan!....Ito an mana gawa nan kalibugan at nan hindi paglayo sa kalupaan nan panahon ito! Sinasabi ko na sa inyo !aah!" At ipinatuloy niya ang pagsesermon tungkol sa bagay na ito sa loob ng kalahating oras. Humihilik na ang Alkalde, tatangotango na si Maria Klara sa pagkaantok, hindi na mapaglabanan ng abang dalaga ang pagtutuka, palibhasa'y wala ng ano mang pintura at ano mang larawan man lamang na mapagsiyasat sa mapaglibangan. Hindi na nakalingit kay Ibarra ang mga sinasabi at gayon din ang mga pasaring; ang kanyang iniisip ngayo'y isang maliit na bahay sa taluktok ng isang bundok, at doo'y nakikita niyang si Maria Klara'y na na sa halamanan. !Anong masakit sa kanya kung doon sa kapataga'y gumagapang ang mga tao sa kanilang mga imbing bayan! Makaalawang ipinatugtog ni Pari Sibyla ang kampanilla, nguni't ito'y parang guinagatungan ng kahoy ang apoy: palibhasa'y "terkero" si fray Damaso'y lalo nang pinahaba niya ang sermon, Nangangagat-labi si Fray Sibyla, at ulit-ulit na pinagbubuti niya ang kanyang salamin sa matang "kristal de roka", na guinto ang kinakakabitan. Si Fray Manuel Martin ang tanging tila mandin nakikinig ng boong ligaya, sa pagka't ngumingiti. Sa kawakasa'y sinabi ng Dios na siya na, napagal ang nagsesermon at nanaog sa pulpito. Nangagsiluhod ang lahat upang magpasalamat sa Dios. Kinuskos ng Alkalde ang kanyang mga mata, inunat niya ang isang brazo na para manding nag-iinat, nagbitiw ng isang malalim na !"ah"! at naghikab. Ipinagpatuloy ang misa. Nang kantahin na ni Balbino at ni Khananay ang "Inkarnatus est", ng magasiluhod na ang lahat, at ng magsitungo na ang mga sakerdote, ibinulong ng isang lalaki sa tainga ni Ibarra ang ganito: "Sa keremonia ng bendikion ay huwag po kayong lalayo sa kura, huwag kayong lulusong sa hukay, huwag kayong lalapit sa bato; mapapanganyaya ang inyong buhay kung di ninyo ako sundin!". Nakita ni Ibarrang nawala si Elias sa karamihan, pagkasabi sa kanya ng bagay na iyon. TALABABA: ang itinayo sa ibabaw ng nakabukas na hukay upang ibaba roon ang lubhang malaking batong "granito"; hindi ang panukalang "tripode" (tatlong tungkong kalang mga mahahabang kahoy) ni nor Juan, upang ibitin sa dulo niya ang isang "polea," yao'y mahiguit, yao'y bukod sa isang maquina'y isang pamuti, nguni't isang dakila at nakahahangang pamuti. Sa ibabaw ng walong metro ang taas ay natatayo roon ang totoong magulo at mahirap na liriping mga "andamlo": apat na malalaking kahoy na nakabaon sa lupa ang siyang mga pinakahaligui, na nagkakakabitkabit sa pamamag-itan ng mga malalaking kahab ang pahalang, na nagkakakabit kabit naman sa pamamag-tan ng malalaking pakong hanggang sa kalahati lamang ang nakabaon, marahil sa pagka't aalisin din lamang agad ang bagay na iyon, ay ng magaang na mapagkalas-kalas. Ang malalaking mga lubid na nakabitin sa lahat ng mga panig, ang siyang nakapagbibigay anyong katibayan at kadakilaan ng kabooang nakokoronahan doon sa itaas ng mga banderang may sarisaring kulay; manga gallardete na nagsisiwagayway at lubhang malalaking mga guirnaldang bulaklak at mga dahong totoong nakalulugod panoorin. Doon sa kaitaasan, sa lilim ng mga anino ng mga malalaking kahoy, ng mga guirnalda at ng mga bandera, nakabiting ang tali ay mga lubid at mga gankhong bakal, ang isang pagkalakilaking "polea" na may tatlong "rueda," at sa mga nagniningning na taguiliran nito'y nakasulot at nakasakay ang tatlong lubid na lalo pa manding malalaki kay sa mga iba, at nakabitin sa tatlong pagsalalaking mga lubid na ito ang isang pagkalakilaking "sillar" na buo na may hukay sa dakong guitna, na kung itama sa kapuwa guang ng isang batong kapapatungang na sa ilalim na ng hukay, siyang maguiguing guang na laang paglalagyan ng kasaysayang kasalukuyan, ng mga pamahayagan, ng mga kasulatan, ng mga salapi, ng mga medalla at iba pa, at ng maibalita ang mga bagay na iyon sa mga taong mabubuhay sa kahulihulihang panahon. Nagmumula ang mga malalaking lubid na ito sa itaas na patungo sa ibaba, at nasusulot sa isa pang "poleang" malaki ring nakagapos sa paanan ng "aparatong" iyon, at ang dakong dulo ng mga lubid na iyo'y nakabilibid sa "kilindro" ng isang "torno", na nakapako sa lupa ng malalaking kahoy. Ang tornong ito, na napagagalaw sa pamamag-itan ng "dalawang manubrio" ay nagdaragdag sa lakas ng tao ng makasandaang ibayo, dahil sa nagkaka-kama-kamang mga ruedang may ngipin, baga man ang nasusunduang lakas ay naguiguing kabawasan naman sa katulinan. Tingnan po ninyo, ang sabi ng taong naninilaw samantalang pinipihit ang "manubrio;" tingnan po ninyo, nor Juan, kung di sa lakas ko lamang ay laking naitataas at naibababa ang kalakilakihang bato.... Napaka buti ang pagkakaanyo-anyo, na ayon sa maibigan ko'y aking naitataas o naibababa ng isa ng isang dali, at ng magawa ng boong kaal-wanan ng isang taong nasasailalim ng hukay ang paglalapat ng dalawang bato, samantalang aking pinangangasiwaan buhat dito. Hindi nga mangyayaring di pangguilalasan ni nor Juan ang taong ngumingiti ng anyong totoong kakaiba. Nangag-uusap-usapan ang mga nanonood, at kanilang pinupuri ang lalaking naninilaw. Sino po ba ang nagturo sa inyo ng "maquinaria?" ang tanong sa kanya ni nor Juan. Ang aking ama, ang aking nasirang ama! ang sagot na kasabay ang kanyang kakatuwang ngiti. At sa inyong ama?... Si Don Saturnino, ang nuno ni Don Krisostomo. Hindi ko nalalamang si Don Saturnino'y.... Oh! maraming bagay ang kanyang nalalaman! Hindi lamang mainam mamalo at ibinibilad sa araw ang kanyang mga trabajador; bukod sa roo'y marunong pumukaw sa natutulog, at magpatulog sa naguiguising. Darating ang panahong inyo ring makikita kung ano ang itinuro sa akin ng aking ama, makikita rin po ninyo! At ngumingiti ang lalaking naninilaw, nguni't sa isang kakatuwang anyo. Sa ibabaw ng isang masang natatakpan nang isang "lapiz" (pangladlad sa mga dingding o pangtakip sa mga mesa) na galing sa Persia'y nakalagay roon ang kawangis ng hihip na tingga, at ang mga bagay na iingatan sa pinakalibingang iyon: isang kaja na ang mga pinakadingding ay makakapal na kristal ang siyang paglalagyan ng pinakabangkay na iyong hindi mabubulok ng isang panahon at siyang kaliligpitan ng mga makapagpapaalaala sa mga tao sa haharaping panahon ng mga bagay na ukol sa isang panahong nakaraan na. Ito ang ibinubulong ng filosofo Tasio na doroon naglalakadlakad. Marahil isang araw, pagka ang gawang nagpapasimula ngayon ng pagsilang sa maliwanag ay kung matanda na at maguiba dahil sa ilang mga sakunang sa kanya'y nagdaan, kung magkabihira'y dahil sa mga pagpapagpag (paglindol) ng Naturaleza, kung magkabihira'y dahil sa mapagwasak na kamay ng tao, at sumibol sa ibabaw ng mga kasangkapan ng guibang ito ang damo at baguing; at pagkatapos, kung pugnawin na ng panahon ang damo, ang baguing at ang mga sirang kasangkapan ng bahay na ito, at katkatin sa mga dahon ng Kasaysayan (Historia) ang sa kanya'y gunita, at gayon din ang mga gumawa sa kanya, na malaon ng panahong nawala sa alaala ng mga tao: marahil, kung napalibing na o nawala na ang mga lahing kasama ng mga pinakabalat ng lupa, sa isa lamang pagkakataon, kung pasilangin ang tilamsik ng apoy sa batong matigas ng piko ng sino mang manghuhukay ng mina, mangyayaring masunduan sa sinapupunan ng malaking bato ang mga talinghaga at mga lihim. Marahil ang mga pantas ng isang nakiong dito'y tumira'y mangagsisikap, na gaya naman ng pagsisikap ngayon ng mga "egiptologo" (ang mga malulugdin sa mga bagay na na sa Egipto) sa nangatirang bagay ng isang dakilang "kivilizakiong" nagpagal sa pagsisiyasat ng walang hanggan, at hindi sinapantahang sa kanya'y bababa ang isang pagkahabahabang gabi. Marahil sabihin ng isang paham na "profesor" (tagapagturo) sa kanyang mga alagad, na may lima hanggang pitong taon, sa isang wikang siyang sinasalita ng lahat ng mga tao; "Mga guinoo! Pagkatapos na matingnan at mapagsiyasat ng boong katiyagaan ang mga bagay na nasumpungan sa ilalim nitong ating lupa, pagkatapos na mausisa ang kahulugan ng ilang mga tanda, at pagkatapos na maihulog sa wika natin ang ilang mga salita, masasapantaha nating walang ano mang takot na magkamali, na nauukol ang mga bagay na iyon sa panahon nang kahunghangan nang tao, sa madilim na panahong karaniwan nating tawaguing panaguinip nang isip. Tunay nga, mga guinoo; sukat na ang sabihin sa inyo, upang mapagkurokuro ninyo kung gaano ang kahangalan ng mga kanunonunuan natin, na ang tumira rito'y hindi lamang kumikilala pa sila ng mga hari, kung di upang makapagpasiya sila ng ano mang bagay na nauukol sa pamamahala sa kanilang sariling bayan, kinakailangan pa nilang dumalo sa kabilang dulo ng daigdig, na ano pa't masasabi nating sila'y katulad ng isang katawang upang gumalaw ay kinakailangang magtanong sa kanyang ulo, na na sa kabilang ibayo ng Sanglibutan, marahil sa mga lupaing itinatago ngayon ng mga alon. Itong di mandin mapaniniwalaang kahidwaan ng isip, kahi't akalain ninyong hindi sukat mangyari, inyong kilalaning gayon nga kung didilidilihin ang kalagayan ng mga kinapal na iyong bahagya na lamang nangangahas akong tawaguing tao! Ng mga kaunaunahang panahong iyon, ang mga kinapal na ito'y nakipag-uusap pa (ganito marahil ang kanilang boong akala) sa Lumikha sa kanila, sa pagka't sila'y may mga kinikilalang mga Ministro (kinakatawan) ng Lumikha iyan, mga kinapal na iba kay sa mga iba na kanilang sa tuwi na'y pinangangalanan ng mga talinghagang letrang M. R. P. Fr., na sa pagbibigay kahulugan sa mga letrang ito'y hindi nangagkakaisa ang ating mga marurunong. Alinsunod sa pangkaraniwang profesor ng mga wika, sa pagka't wala kung di sasandaan lamang ang mga profesor ng mga wikang malaki ang kakulangan na siyang gamit ng nakaraang panahon, marahil "Muy Riko Propietario" daw ang kahulugan ng M. R. P., sa pagka't may pagka pangalawang Dios ang mga Ministrong ito, mga kabanalbanalan mga kagaling galingang mananalumpati, mga karunong-dunungan, at baga man totoong malaki ang kanilang kapangyarihan at sa kanila'y pagkaaalang-alang, kailan ma'y hindi sila gumagawa ng kahi't babahagyang kapaslangan, bagay na nagpapatibay sa akin ng paniniwala sa aking sapantahang hindi kawangis ang kanilang pagkatao sa pagkatao ng iba. At kung hindi maguing kasukatan ito upang mapapagtibay ang aking panukala may natitira pang isang katuwirang hindi sinasalansang nino man at bawa't araw na nagdaraa'y lalo at lalong nagtutumibay, na pinapananaog ng mga talinghagang kinapal na iyon ang Dios sa ibabaw ng lupa, sabihin lamang nila ang ilang wika, na hindi nasasalita ng Dios kung di sa pamamag-itan ng kanilang bibig, at ang Dios na iya'y kanilang kinakain, iniinom nila ang kanyang dugo at madalas na ipinakakain nila naman sa mga taong karaniwan." Ito'y iba pang mga bagay ang inilalagay ng hindi mapaniwalaing filosofo sa bibig ng mga may bulok na pusong mga tao sa panahong sasapit. Marahil mag-kamali ang matandang Tasio, bagay na hindi nga totoong malayo nguni't pag-balikan natin ang ating sinasaysay. Inihahanda ngayon ang pagkaing masarap sa mga kioskong kinakitaan natin kamakalawa sa maestro at sa mga alagad. Gayon, ma'y sa mesang handa sa mga bata'y wala isa man lamang botella ng alak, nguni't ang kahalili nama'y ang lalong sumasaganang ang mga bunga ng kahoy. Sa lilim ng balag na siyang naghuhugpong sa dalawang kiosko'y naroroon ang mga upuan ng mga musiko, at saka isang mesang nalalaganapan ng mga matamis, ng mga "kosfitura", ng mga frasko ng tubig na nakokoronahan ng mga dahon at mga bulaklak na inihahanda sa mauhaw na mga taong dadalo roon. Nagpatayo ang maestro ng eskuela ng mga palosebo, ng mga luksuhan at nagpabitin ng mga kawali't mga palayok na iniuukol sa katuwatuwang mga laro. Nangagluluponlupon sa lilim ng mga kahoy o sa ilalim ng balag ang karamihang taong masasayang mga kulay ang damit na bihis, at sila'y nangagsisitakas sa maningning na araw. Nangagsisipanhik ang mga bata sa mga sanga ng mga kahoy o sa ibabaw ng mga bato, sa pagkaibig nilang makitang magaling ang "keremonia", at sa gayo'y narurugtungan nila ang kababaan ng kanilang taas; minamasdan nila ng boong pananaghili ang mga batang pumapasok sa eskuelang malilinis at magaling ang pananamit na nangaroroon sa lugar na sa kanila'y laan. Malaking di ano lamang ang galak ng mga magugulang; baga man sila'y abang mga tagabukid, sa pagka't mapapanood nilang kumakain ang kanilang mga anak sa mesang natatakpan ng maputing mantel, na halos mawawangis sa Kura at sa Alkalde. Sukat na ang pag-isipin ang mga bagay na iyon upang huwag magdamdam gutom, at ang gayong pangyayari'y pagsasabisabihanan ng salinsaling maguiguing tao sa ibabaw ng lupa. Hindi nalao't narinig ang malayong mga tinig ng musikal ang nangunguna'y isang pulutong ng sarisaring tao, na ang bumubuo'y taglay ang lahat ng mga gulang at taglay ng pananamit ang lahat ng mga kulay. Nabalisa ang lalaking naninilaw at siniyasat ang boong "aparato" niya ng isang sulyap. Sinusundan ang kanyang mata at hinihiwatigan ang lahat niyang mga kilos ng isang mapag-usisang tagabukid: yao'y si Elias na dumalo rin doo't ng panoorin ang "keremonia"; halos hindi siya makilala dahil sa kanyang salakot at sa anyo ng kanyang pananamit. Pinagpilitan niyang siya'y mapalagay sa lalong magaling na lugar, halos sa siping ng torno, sa pampang ng hukay. Kasama ng musikang dumating ang Alkalde, ang mga namumunong guinoo sa bayan, ang mga fraile at ang mga kastilang may mga katungkulan, liban na lamang kay Pari Damaso. Kausap ni Ibarra ang Alkalde, na kanyang totoong naguing kaibigan, mula ng kanyang handugan siya ng ilang maaayos na pagpuri, dahil sa kanyang mga kondekorakion at mga banda: ang malaking hilig sa pagkamahal na tao ang siyang panghina ng loob ng marilag na Alkalde. Kasama si kapitang Tiago, ang alferez at ilang mayayaman, ng maningning na kawan ng mga dalagang may dalang payong na sutla. Sumusunod si Pari Salvi na walang kibo at anyong nag-iisipisip, na gaya ng dating kanyang ugali. Umasa po kayo sa aking tulong kailan ma't ukol sa isang mabuting gawa, ang sabi ng Alkalde kay Ibarra; ibibigay ko sa inyo ang lahat ninyong kakailanganin, o pabibigyan ko kaya kayo sa iba. Samantalang sila'y napapalapit, nararamdaman ng binatang tumatahip ang kanyang puso. Hindi niya sinasadya'y tinungo ng kanyang mga mata ang kakaibang mga andamio na doo'y nakatayo; nakita niyang sa kanya'y yumuyukod ng boong galang ang lalaking naninilaw at siya'y tinitigang sandali. Pinagtakhan niya ang pagkasumpong doon kay Elias, na sa pamamag-itan ng isang makahulugang kirap ay ipinaunawa sa kanyang alalahanin ang sa kanya'y sinabi sa simbahan. Isinuot ng kura ang mga pananamit ng pagkakaserdote at pinasimulaan ang "keremonia": tangan ng sakristan mayor na bulag ang isang mata, ang libro, at tangan naman ang isang monagulilo ang pangwisik at lalagyan ng tubig na bendita. Na sa paliguid ang mga iba, nakatayo at pawang nakapugay, napakalaki ang kanilang katahimikan, na ano pa't baga man ang pagbasa'y mahina napagwawaring nanginginig ang vokes ni Pari Salvi. Samantala'y inilagay sa kajang kristal ang lahat ng bagay na doo'y ilalaman, gaya baga ng mga sulat kamay, mga pamahayagan, mga medalla, mga salapi at iba pa, at ang lahat ng iyo'y isinuot sa parang hihip na tingga at inihinang na magaling ang takip. Guinoong Ibarra, ?ibig po ba ninyong ipasok ang kaja sa dapat kalagyan? !Hinihintay ng Kura! ang inianas ng Alkalde sa tainga ng binata. Malaking totoo po ang aking pagkaibig, ng isinagot ni Ibarra, ngunit kung magkagayo'y kakamkamin ko ang nakauunlak na tungkuling iyan sa guinoong Eskribano; !ang guinoong Eskribano ang siyang marapat magpatotoo ng guinagawang ito! Kinuha ng Eskribano ang kajang iyon, nanaog sa hagdanang nalalatagan ng alfombra na patungo sa hukay, at inilagay ng kadakilaang marapat sa guang ng bato. Ng magkagayo'y dinampot ng kura ang "hisopo" at winiligan ang bato ng tubig sa bendita. Dumating ang sandaling dapat na maglagay ang bawa't isa ng isang kukharang "lekhada" sa ibabaw ng sillar na nakalagay sa hukay at ng lumapat na magaling at kumapit ang isang manggagaling sa itaas. Inihandog ni Ibarra sa Alkalde ang isang kukharang albanil, na sa malapad na dahong pilak niyo'y nakaukit ang bilang ng araw na iyon: nguni't nagtalumpati muna ng wikang kastila ang mahal na Alkalde. "!Mga taga San Diego!" anya sa salitang kagalanggalang: May kapurihan kaming siyang mangulo sa isang "keremonia", na ang kahalagaha'y matatanto na ninyo kahi't hindi ko sabihin. Itinatatag ang isang eskuela; ang eskuela'y siyang patuunan ng pamamayan, !ang eskuela'y siyang aklat na kinatatalaan ng ikagagaling ng mga bayan sa panahong sasapit! Ipakita ninyo sa amin ang eskuela ng isang bayan at sasabihin namin sa inyo kung ano ang bayang iyan." "!Mga taga San Diego! !Pasalamatan ninyo ang Dios na sa inyo'y nagbigay ng mga banal na sakerdote, at ang Pamahalaan ng Inang Bayang naglalaganap na di napapagal ng "kivilisakion" sa masaganang mga pulong ito, na inaampon ng kanyang maluwalhating balabal! !Purihin ninyo ang Dios na nagdala sa inyo rito nitong mga mapagpakumbabang mga sakerdote, na sa inyo'y nangagbibigay liwanag at nagtuturo sa inyo ng wika ng Dios! !Purihin ninyo ang Pamahalaang gumawa, gumagawa at gagawa ng mga pagpapakahirap sa ikagagaling ninyo at sa ikagagaling ng inyong mga anak!" "At ngayong benebendita ang unang bato nitong lubhang makahulugang bahay, kami, Alkalde Mayor nitong lalawigan, sa pangalan ng dakilang Hari, na ingatan nawa ng Dios, ng Hari sa mga Espana, sa pangalan ng maluningning na Pamahalaang kastila at sa ilalim ng pagtatangkilik ng kanyang walang bahid at kailan ma'y mapagdiwang na bandera, binibigyan namin ng dakilang kahulugan ang guinawang ito at sinimulaan namin ang paggawa ng eskuelahang ito." "Mga taga San Diego, !mabuhay ang Hari! !Mabuhay ang Espana! !mangabuhay ang mga fraile! !Mabuhay ang Religion katolika!" Mabuhay! !mabuhay! ang isinagot ng maraming vokes, mabuhay ang guinoong Alkalde! Ito'y nanaog, pagkatapos, ng boong kahinhinang madakila, kasabay ng mga tinig ng musikang nagpasimula ng pagtugtog; naglagay ng ilang kukharang lekhada sa ibabaw ng bato, at katulad din ng madakilang kahinhinang gaya ng siya'y pumanhik. Nangagpakpakan ang mga nangangatungkulan sa pamahalaan. Iniabot ni Ibarra ang isa pang kukharang pilak sa Kura, na ng makatitig na sumandali sa kanya'y marahang nanaog. Ng na sa kalahati na ng hagdana'y tumingala upang tingnan ang nabibiting batong nakatali sa matitibay na mga lubid, datapuwa't ang pagtinging yao'y sandaling sandali lamang at nagpatuloy ng pananaog. Gumawa rin siya ng gaya ng guinawa ng Alkalde, nguni't ngayo'y lalong marami ang nangagsipakpak: nakisama sa pagpakpak ang mga fraile at si kapitang Tiago. Tila mandin humahanap si Pari Salvi ng mapagbigyan ng kukhara; tiningnan niya si Maria Klara at anaki'y nag-aalinlangan; nguni't nagbago ng panukala at ang guinawa'y sa eskribano niya ibinigay. Ito'y sa pagbibigay loob, lumapit kay Maria Klara, datapuwa't ito'y tumangguing ngumingiti. Nagsunodsunod nanaog ang mga fraile, ang mga empleyado at ang alferez. Hindi nalimutan si kapitang Tiago. Si Ibarra na lamang ang kulang at ipag-uutos na sana sa naninilaw na taong pababain na ang bato, ng maalaala ng kura ang binata, na pinagsabihan ng anyong nagbibiro at taglay ang paimbabaw na sa kanya'y pagpapalagay na katotong tunay: Hindi po ba isasalok ninyo ang inyo namang kukhara, guinoong Ibarra? Kung magkagayo'y aking gagagarin si Juan Palomo !ako ang nagluluto't ako rin ang kumakain! ang isinagot nito ng gayon din anyo ng pananalita. Lakad na kayo! anang Alkalde sa kanya, saka siya marahang itinulak; kung hindi, mag-uutos akong huwag pababain ang bato at matitira tayo rito hanggang sa kaarawan ng paghuhukom. Napilitan si Ibarrang tumalima dahil sa ganitong kakilakilabot na bala. Hinalinhan niya ang maliit na kukharang pilak ng isang malaking kukharang bakal, bagay na nagpangiti sa ilang mga tao, at mapayapang lumakad. Tinitingnan ng naninilaw na tao ang banging na sa tabi ng kanyang mga paa. Pagkatapos na matingnan ng mabilis ni Ibarra ang nakabiting sillar sa tabi ng kanyang ulo, si Elias at ang lalaking naninilaw, nagsalita siya kay nor Juan, na ang kanyang vokes ay nanginginig ng kaunti: Ibigay po ninyo sa akin iyang timba at ihanap ninyo ako sa itaas ng ibang kukhara! Napag-isa ang binata. Hindi na siya minamasdan ni Elias; ang mga mata nito'y nakapako sa lalaking naninilaw, na nakadungaw sa hukay at sinusundan ang mga kilos ng binata. Naririnig ang ingay na guinagawa ng kukhara sa paghalo ng pinagsamang buhangin at apog na nakikisaliw sa hugong ng mahinang pagsasalita ng mga kawani ng gobierno na pinupuri ang Alkalde dahil sa kanyang talumpati. Karingatdingat ay bumugso ang isang lagapak; umilandang ang poleang (kalo) nakatali sa puno ng kabris, at saka sumunod ang terno na humahampas sa aparatong tulad sa isang panghataw: nangagsigalaw ang mga malalaking kahoy, lumipad ang mga gapos at sa isang kisap mata'y nalugsong lahat, na kasabay ang kakilakilabot na ugong Sumilakbo ang isang alapaap na alikabok; pinuspos ang alang-alang ng isang sigaw sa panghihilakbot ng libolibong vokes. Tumakas at nangagsitakbo halos ang lahat, babahagya na ang nangagmadaling lumusong sa hukay. Si Maria Klara at si Pari Salvi ang nangagsipanatili lamang sa kanilang kinalalagyan, sa pagka't hindi sila mangakagalaw, nangamumula at hindi mangapagsalita. ! ang siyang unang nasabi ng Alkalde. Kanilang siniyasat ang kalagayan ng bangkay, tinutop nila ang dibdib, datapuwa't hindi na tumitibok ang puso. Inabot siya ng hampas sa ulo at nilalabasan ng dugo ang dalawang butas ng ilong, ang bibig at ang mga tainga. Kanilang nakita sa kanyang liig ang mga bakas na kakaiba: apat na malalalim na lubo sa isang dako at isa sa kabilang dako, baga man ito'y may kalakhan: sino mang makakita niyo'y wiwikaing sinakal siya ng sipit na bakal. Binabati ng boong galak ng mga sakerdote ang binata at pinipisil nila ang kanyang mga kamay. Ganito ang sabing nagkakang-iiyak ng frankiskanong may mapagpakumbabang anyo na siyang umeespiritu santo kay Pari Damaso. Banal ang Dios, magaling ang Dios! Pagka nadidilidili kong bahagya lamang ang panahong pag-itan mula ng ako'y mapalagay sa lugar na iyan ang sabi ng isa sa mga empleado kay Ibarra, naku! !kung ako ang naguing kahulihulihan sa lahat, Jesus! Naninindig ang aking mga buhok! anang isang upawin at bahagya na ang buhok. At mabuti't sa inyo nangyari ang bagay na iyan at hindi sa akin! ang ibinubulong ng isang matandang lalaking nanginginig pa. Don Paskual! ang biglang sinabing malakas ng ilang mga kastila. Mga guinoo, gayon ang sabi ko, sa pagka't hindi namatay ang guinoong ito; kung sa aki'y hindi man ako napisa, mamamatay rin ako pagkatapos, madilidili ko lamang ang bagay na iyan. Datapuwa't malayo na si Ibarra, at kanyang pinag-uusisa ang kalagayan ni Maria Klara. Hindi dapat maguing kadahilanan ang bagay na ito upang hindi matuloy ang fiesta, guinoong Ibarra! anang Alkalde; purihin natin ang Dios! !Hindi sakerdote at hindi man lamang kastila ang namatay! !Kinakailangan nating ipagdiwang ang pagkaligtas po ninyo! !Ano kaya ang mangyayari sa inyo kung nadag-anan kayo ng bato! Para manding nakikinikinita na, nakikinikinita na! ang isinisigaw ng eskribano; sinasabi ko na! hindi masigla ang paglusong sa hukay ni guinoong Ibarra, !Nakikita ko na! Isang "Indio" naman lamang ang siyang namatay! Ipagpatuloy ang fiesta! !Musika! !hindi mabubuhay ng kapanglawan ang namatay! !Kapitan, gagawin dito ang pagsisiyasat!... !Pumarito ang direktorkillo!.... !Piitin ang "maestro de obras"! Ipangaw siya! Ipangaw! !Eh! !musika! !musika! !Ipangaw ang maestrillo! Guinoong Alkalde, ang itinutol ng boong katigasan ng loob ni Ibarra; kung hindi makabubuhay sa namatay ang kapanglawan, lalo ng hindi makabubuhay ang pagkabilanggo ng isang tao, na hindi pa natin nalalaman kung may sala siya o wala. Nananagot po ako sa kanyang kalagayan at hinihingi kong pawal-an siya, sa mga araw na ito man lamang. Sang-ayon! !sang-ayon! !nguni't huwag na lamang siya uuli! Sarisaring mga salisalitaan ang lumilibot. Pinaniniwalaan ng isang himala ang nangyaring iyon. Gayon ma'y tila mandin hindi totoong natutuwa si Pari Salvi sa himalang sinasapantahang guinawa ng isang santo ng kanyang kapisanan at ng kanyang pinganangasiwaang bayan. Hindi nagkulang ng nagdagdag na kanyang nakitang lumusong sa hukay ang isang nakasuot ng pananamit na itimang katulad ng sa mga frankiskano. Hindi nga mapag-aalinlanganan: si San Diego ang nanaog na iyon. Napagtanto rin namang nakinig ng misa si Ibarra, at ang lalaking naninilaw ay hindi; ito'y maliwanag na kawangis ng sikat ng araw. Nakita mo na? aayaw kang magsisimba, anang isang ina sa kanyang anak kung di kata napalo upang ikaw ay aking pilitin, ngayo'y pasasatribunal kang nakalulan sa kangga na gaya naman niyan! At siya nga naman: hatid sa tribunal na nakabalot sa isang banig ang lalaking naninilaw o ang kanyang bangkay. Umuwing patakbo sa kanyang bahay si Ibarra upang magbihis. Masamang pasimula, hm! ang sinabi ng matandang Tasio na doo'y lumalayo. =XXXIII.= =LAYANG-KAISIPAN.= Nagtatapos na si Ibarra ng paghuhusay ng katawan ng sa kanya'y ipagbigay alam ng isang alilang lalaking may isang lalaking tagabukid na nagtatanong kung siya'y naroroon. Sa pagsasapantaha niyang marahil ang nagtatanong ay isa sa kanyang mga kasama sa bukid, ipinagutos niyang papasukin ang taong iyon sa kanyang "despakho", silid na aralan, ligpitan ng mga aklat at laboratorio quimiko tuloy. Nguni't sinadya mandin upang siya'y lubhang mangguilalas, ang nasumpungan niya'y ang mabalasik at matalinghagang anyo ni Elias. Iniligtas ninyo ang aking buhay ang sinabi nito sa wikang tagalog, dahil sa pagkamasid niya sa kilos ni Ibarra; binayaran ko ng kaunti ang aking utang at wala nga kayong sukat kilalaning utang na loob sa akin, tumbalik, ako ang ma'y kinikilalang utang na loob. Naparito po ako't ng makiusap sa inyo tungkol sa isang bagay. Magsalita po kayo! ang sagot ng binata sa wikang tagalog din, taglay ang pangguiguilalas sa mabalasik na anyo ng tagabukid na iyon. Sandaling tinitigan ni Elias ang mga mata ni Ibarra, at nagpatuloy ng pananalita: Sakali't ibiguin ng justikia ng mga taong liwanaguin ang talinghagang ito, ipinamamanhik ko po sa inyong huwag ninyong sasabihin kanino man ang tagubiling sinabi ko sa inyo sa simbahan. Huwag po kayong mabahala, ang isinagot ng binata sa isang anyon nagpapakilala ng sama ng loob; talastas kong kayo'y pinag-uusig, datapuwa't ako'y hindi marunong magkanulo kanino man. Oh, hindi dahil sa akin, hindi dahil sa akin! ang madaling isinagot ni Elias, na nagpapahalata ng kaalaban ng loob at pagkahindi maalam magpakababa ito'y dahil po sa inyo: wala kaunti mang takot ako sa mga tao. Naragdagan ang pangguiguilalas ng binata: bago ang anyo ng pananalita nang tagabukid ng iyong ng unang dako'y piloto, at tila mandin hindi agpang sa kanyang anyo at gayon din sa kanyang pamumuhay. Ano po ba ang ibig ninyong sabihin? ang tanong sa lalaking talinghagang iyon, na pinagsisiyasat ng kanyang paningin. Ang pananalita ko po'y hindi palaisipan, pinagsisikapan kong magsabi ng maliwanag. Sa ikapapanatag po ninyo kinakailangang sapantahain ng inyong mga kaaway na kayo'y hindi nag-aalap-ap at palagay ang loob ninyo: Umudlot si Ibarra. Ang aking mga kaaway? ?May mga kaaway ba ako? May kaaway po tayong lahat, guinoo, mula sa lalong maliit na hayop hanggang sa tao, mula sa lalong dukha hanggang sa lalong mayaman at makapangyarihan! !Ang pagkakaroon ng kaaway ang siyang talagang kautusan ng buhay! Walang imik na tinitigan ni Ibarra si Elias. Kayo po'y hindi piloto at hindi kayo tagabukid! ang kanyang ibinulong. May mga kaaway po kayo sa mga matataas at mababang tao, ang ipinagpatuloy ni Elias na hindi pinansin ang mga sinalita ng binata; nais po ninyong ituloy ang isang panukalang dakila, may pinagdaanan po kayo, nagkaroon ng mga kaaway ang inyong nunong lalaki at ang inyong ama, sila'y may mga kinahiligan ng puso, at sa pamumuhay hindi ang mga tampalasa't masasamang tao ang lalong nakapupukaw ng maalab na mga pagtatanim ng galit, kung hindi ang mga taong may malilinis na kalooban. Nakikilala po ba ninyo ang aking mga kaaway? Hindi sumagot pagdaka si Elias, at ang guinawa'y naglininglining. Nakikilala ko ang isa, iyong namatay, ang isinagot. Napagtalastas ko kagabing may isang bagay na kanilang inaakalang laban po sa inyo, dahil sa ilang mga salitang kanyang isinagot sa isang lalaking hindi ko kilala na nawala sa kadiliman. "Hindi ito kakanin ng mga isdang katulad ng kanyang ama: makikita po ninyo bukas", anya, Ang mga salitang ito'y siyang nakahikayat sa aking pagdidilidili, hindi lamang sa taglay na kanyang kahulugan, kung hindi sa taong nagsalita, na niyong araw pa'y nagkusang humarap sa "maestro de obras" at kanyang sinabi ang kanyang hangad na siya na ang mamamatnugot ng mga gawain sa paglalagay ng unang bato, na hindi humingi ng malaking bayad, at ipinagbabansag ang malalaking kanyang mga kaalaman. Wala akong pagsaligang kasukatan upang masapantala ko ang kanyang masamang kalooban, nguni't may isang kaunting bagay na nagsasabi sa aking ang mga sapantaha ko'y katotohanan, at dahil dito'y aking hinirang upang kayo'y pagbilinan, ang isang sandali at isang kalagayang ukol at angkap upang kayo po'y huwag makapagtatanong sa akin. Ang mga ibang nangyari'y nakita na po ninyo. Malaon nang hindi nagsasalita si Elias, at gayon ma'y hindi sumasagot at hindi pa nagsasalita ng ano man si Ibarra. Siya'y naggugunamgunam. Dinaramdam ko na ang taong iya'y namatay! ang sa kawakasa'y nasabi niya; marahil sa kanya'y may napag-usisa pang kaunting mga bagay! Kung siya'y nabuhay marahil siya'y nakawala sa nangingnig na kamay ng bulag na justikia ng tao. !Hinatulan siya ng Dios, pinatay siya ng Dios, ang Dios ang siyang tanging humukom sa kanya! Minasdang sandali ni Krisostomo ang lalaking nagsasalita sa kanya ng gayon, at kanyang nakita ang mga batibot na mga braso nito, na punong-puno ng mga pasa at malalaking bugbog. Kayo po ba'y nananampalataya naman sa mga himala? ang sinabing ngumingiti; tingnan po ninyo ang himalang sinasabi ng bayan! Kung nananampalataya po ako sa mga himala'y hindi ako mananampalataya sa Dios: sasampalataya ako sa isang taong naguing dios, sasampalataya akong tunay ngang linalang ng tao ang Dios alinsunod sa kanyang larawan at kalagayan; datapawa't sumasampalataya ako sa Kanya; hindi miminsang naramdaman ko ang kanyang kamay. Nang lumulugso na ang lahat, na ano pa't nanganganib malipol ang lahat ng nangaroroon sa lugar na iyon, ako, ako ang pumiguil sa tampalasan, lumagay ako sa kanyang tabi; siya ang nasugatan at ako'y nakaligtas at hindi nasaktan. Kayo? ?sa makatuwid pala'y kayo?... Opo! hinawakan ko siya ng nag-iibig ng tumakas, pagkatapos na mapasimulan niya ang gawang pangpahamak; nakita ko ang kaniyang pananampalasan. Sinasabi ko po sa inyo; ang Dios na nga po lamang ang siyang tanging maguing hukom sa mga tao, siya na nga lamang ang tanging magkaroon ng kapangyarihan sa buhay; na kailan ma'y huwag isiping siya'y halinhan ng tao! At gayon man ngayon po'y kayo'y.... Hindi po! ang isinalabat ni Elias, palibhasa'y nahulaan niya ang tutol, hindi nagkakawangis. Pagka hinahatulan ng tao ang ibang mga tao sa kamatayan o sa kapahamakan ng pagkabuhay magpakailan man sa hinaharap na panahon, guinagawa ang gayong paghatol na hindi siya lumagay sa panganib, at gumagamit siya ng lakas ng ibang mga tao upang ganapin ang kanyang mga hatol, na sa lahat ng ito'y mangyayaring pawang kamalian o lihis sa katuwiran. Datapuwa't ako, sa aking paglalagay sa tampalasan sa gayon ding panganib na kanyang inilaan sa mga iba, nalalakip din ako sa gayon din kapanganiban. Siya'y hindi ko pinatay, pinabayaan kong patayin siya ng kamay ng Dios. Hindi po ba kayo sumasampalataya sa pagkakataon? Pagka nanampalataya sa pagkakatao'y para ring nanampalataya sa mga himala; ang nananampalataya sa dalawang bagay na ito'y naniniwala namang hindi natatalos ng Dios ang mga mangyayari sa panahong sasapit. ?Ano ang pagkakataon? Isang bagay na nangyaring sino ma'y hindi nakaaalam ng mangyayari. ?Ano ang himala? Isang kasalangsangan, isang pagkakasira-sira ng lakad na takda sa mga kinapal. Isang kakulangan ng laan sa mangyayari at isang kasalangsangang ang kahuluga'y dalawang malalaking kapintasan sa isip na namamatnubay sa maquina ng daigdig. Sino po ba kayo? ang muling itinanong ni Ibarra na ma'y halong takot; kayo po ba'y nag-aral? Napilitan akong sumampalatayang totoo sa Dios, sa pagka't pumanaw sa akin ang pananalig sa mga tao, ang isinagot ng piloto, na ano pa't iniwasan ang pagsagot sa tanong. Ang isip ni Ibarra'y kanyang napag-unawa, ang kaisipan ng pinag-uusig na binatang iyon: hindi niya kinikilala ang katuwiran ng taong maglagda ng kahatulan sa kanyang mga kapuwa, tumututol siya laban sa lakas at kataasan ng kalagayan ng mga tanging pulutong na tao sa ibang mga pulutong. Datapuwa't kinakailangang sumang-ayon kayo sa pangangailangan ng lalarong timbangang tao, kahi man lubha ang kapintasan at mga kakulangan nito ang itinutol niya. Kahi't anong dami ng mga kinakatawan ng Dios sa lupa'y hindi mangyayari, sa makatuwid baga'y hindi sinasabi ng boong kaliwanagan ang kanyang pasya upang mabigyang kahatulang ang yutayutang mga pagaalit-alit na ibinabalangkas ng mga hidwa nating budhi. Nauukol, kinakailangan sumasakatwirang manakanaka'y humatol ang tao sa kanyang mga kapuwa. Tunay nga, datapuwa't ng upang gawin ang kagalingan, hindi ang kasam-an; upang sumawata ng lihis at magpabuti, hindi ng makapagwasak, sa pagka't kung hindi matuntong sa matuwid ang kanyang mga pasya'y wala siyang kapangyarihang mabigyang kagamutan ang masamang kanyang guinawa. Nguni't higuit sa aking kaya ang pagmamatuwirang ito, ang kanyang idinugtong at binago ang anyo ng pananalita, at nililibang ko po sayo ngayong kayo'y hinihintay; Huwag po ninyong kalimutan ang kasasabi ko pa sa inyo: may mga kaaway kayo; magpakabuhay po kayo sa ikagagaling ng inyong tinubuang bayan. At nagpaalam. Kailan ko po kayo makikita uli? ang tanong ni Ibarra. Kailan man po't ibiguin ninyo at kailan mang ma'y magagawa akong inyong pakikinabangan. May utang pa po ako sa inyo. =XXXIV.= =ANG PAGKAIN.= Nangagasisikain sa ilalim ng pinamutihang kiosko ang mga mahal na tao sa lalawigan. Na sa isang duyo ng mesa ang Alkalde; sa kabilang duyo naman naroon si Ibarra. Nakaupo sa dakong kanan ng binata si Maria Klara, at sa dakong kaliwa, niya ang eskribano. Si kapitang Tiago, ang alferez, ang gobernadorkillo, ang mga fraile, ang mga kawani ng pamahalaan at ang ilang mga dalagang nangasira'y nangagsiupo, hindi ayon sa kanikanilang kalagayan sa bayan, kung di ayon sa kanikanilang hilig. May katamtamang saya at galak ang kainan, datapuwa't ng nangangalahati na'y siyang pagdating ng isang kawani sa telegrafo na si kapitang Tiago ang hanap upang ibigay sa kanya ang isang telegrama. Ayon sa kaugalia'y humingi ngang pahintulot si kapitang Tiago upang basahin ang telegramang iyon, at ayon sa kaugalian naman ay ipinamanhik ng lahat na kanyang basahin. Pinapagkunot muna ng karapatdapat na Kapitan ang kanyang mga kilay, itinaas pagkatapos, namutla ang kanyang mukha, nagliwanag, dinalidaling tiniklop ang papel at saka nagtindig. Mga guinoo, ang sinabing nagmamamadali, darating ngayong hapon ang karangaldangalang Kapitang General upang paunlakan ang aking bahay! At saka biglang nagtatakbong dala ang telegrama at ang servilleta, nguni't walang sombrero, na pinag-uusig ng mga hiyawan at mga tanong. Kung ang pagdating ng mga tulisan ang ibinalita'y gayon na nga lamang ang ligalig na mangyayari. Nguni't pakinggan po ninyo! kailan darating? Sabihin ninyo sa amin! Ang Kapitan General! Malayo na si Kapitang Tiago. Darating ang Kapitan General at doon tutuloy sa bahay ni Kapitan Tiago! ang sigawan ng ilan, na ano pa't hindi na nila dinidili-diling naroroon ang anak na babae't ang kanyang mamanugangin. Hindi makahihirang ng lalalo pa sa galing! ang itinutol ni Ibarra. Nangagtitinginan ang mga fraile: ito ang kahulugan ng kanilang tinginan: "Gumagawa ang Kapitan General ng isa sa kanyang mga kapaslangan, inaalipusta niya tayo, dapat na sa konvento siya tumuloy", datapuwa't sa pagka't gayon din ang iniisip ng lahat, sila'y hindi umiimik at hindi sinasaysay nino man ang kanyang kaisipan. May nangagsabi na sa akin sa hapon ng bagay na iyan, datapuwa't hindi pa nalalaman ng Kapitan General kung siya'y matutuloy. Nalalaman po ba ng kamahalan ninyo, guinoong Alkalde, kung hanggang kailan matitira rito ang Kapitan General? ang tanong ng alferez na nanganganib. Hindi ko talastas na maigui; maibiguin ang Kapitan General na mangbigla. Narito ang ibang mga telegrama! Ang mga telegramang iyo'y sa Alkalde, sa alferez at sa gobernadorkillo; namamasid na magaling ng mga fraileng wala isa man lamang telegramang ukol sa kura. Darating ang Kapitan General sa ikapat na oras ng hapon, mga guinoo! anang Alkalde ng pananalitang madakila; makakakain tayo ng boong katahimikan. Hindi makapagsasabi ng hihiguit pa sa rito sa kagalingan si Leonidas sa Termopilas: "!Ngayong gabi'y hahapon tayong kasama ni Pluton!" Nanag-uli ang salitaan sa lakad na kaugalian. !Namamasid kong wala rito ang ating dakilang mangangaral! ang kiming sinalita ng isa sa mga naroroong kawani ng gobierno, na mahinhin ang anyo at hindi binubuksan ang bibig hanggang sa oras ng pagkain, at sa boong umaga'y ngayon nga lamang nagsalita. Ang lahat ng nakaaalam ng mga nangyari sa ama ni Krisostomo'y kumilos at kumindat, na ang kahuluga'y: "!Hala kayo! !Sa unang hakbang pa lamang ay kayo'y nasilat na!" Datapuwa't sumagot ang ilang mapagmagandang loob: Marahil napapagal siya ng kaunti.... Anong kaunti lamang? ang biglang sinabi ng alferez; pagod na pagod marahil, at ayon sa kasabihan dito'y "malunqueado" (bugbog na bugbog ang katawan). !Naku ang pangaral na iyon! Isang mainam na sermon, kadakidakilaan! anang eskribano. Marangal, malalim! ang idinugtong ng korresponsal. Upang makapagsalita ng gayong katagal, kinakailangang magkaroon ng lalamunang gaya ng kanyang lalamunan, ang ipinahiwatig ni pari Manuel Martin. Walang pinupuri ang agustino kung di ang lalamunan lamang niya. Nalalaman ba ninyong si guinoong Ibarra'y siyang lalong may magaling na tagapagluto sa boong lalawigan? anang Alkalde upang putulin ang salitaan. Iyan nga ang sinasabi ko, datapuwa't ang magandang babaeng kanyang kalapit ay aayaw paunlakan ang hayin, sa pagka't bahagya na lamang tinitikman ang pagkain, ang tutol ng isa sa mga kawani ng gobierno. Nagdamdam kahihiyan si Maria Klara. Napasasalamat ako sa guinoo ... napakalabis naman ang kanyang pangangasiwa sa aking kataohan, ang kiming sinalita ng pautal, datapuwa't.... Datapuwa't pinauunlakan po ninyo ng malaki ang pagsasalosalong ito sa inyo lamang pagparito, ang sinabing pangwakas sa salita ng Alkaldeng malingap sa babae, at saka humarap kay pari Salvi. Pari Kura, ang malakas na idinugtong, namamasid ko pong sa maghapo'y hindi kayo umiimik at may iniisip.... Katakot-takot na magmamasid ang guinoong Alkalde! ang biglang sinabi sa isang kakaibang anyo ni pari Sibyla. Ito na ang aking ugali, ang pautal na sinabi ng frankiskano; ibig ko pang makinig kay sa magsalita. Ang pinagsisikapang lagui ng kamahalan po ninyo'y ang makinabang at huwag mangulugui! ang sinabi ng alferez, na aglahi ang anyo ng pananalita. Hindi inaring biro ang bagay na iyon ni pari Salvi; sandaling numingning ang kanyang paningin, at saka sumagot: Magaling ang pagkatalastas ng guinoong alferez na sa mga araw na ito'y hindi nga ako ang lalong nakikinabang o nangungulugui! Hindi inalumana ng alferez ang dagok na iyon sa pamamag-itan ng isang kunua'y tawa, at winalang bahala ang pasaring na iyon. Nguni, mga guinoo, hindi ko mapagwari kung bakit makapagsasalitaan ng mga pakikinabang o mga pangungulugui, ang isinabat ng Alkalde; ano ang mawiwika sa atin ng mga magagandang loob at matatalinong binibining nangaritong nagbibigay unlak sa atin ng kanilang pakikipanayam? Sa ganang akin, ang mga dalaga'y tulad sa mga taguinting ng arpa ng kalangitan sa guitna ng gabi! kinakailangang pakauliniguin at sila'y pakinggan, at ng ang mga kaayaayang tinig nilang nagpapailanglang sa kalolowa sa kalangitang kinarorooran ng walang hanggan at ng lalong kagandagandahan.... Naghahanay ang kamahalan po ninyo ng mga matitimyas na sasay! anang eskribano ng boong galak, at ininom niya at ng Alkalde ang alak na na sa kanikanilang kopa. Hindi mangyaring hindi ko gawin, anang Alkalde, na pinapahid ang kanyang mga labi; kung hindi laguing gumagawa ng magnanakaw ang kapanahunan, ay gumagawa naman ng manunula. Ng kabataan ko'y kumatha ako ng mga tula, na hindi naman masasama. Sa makatuwid po'y naglilo ang inyong kamahalan sa mga Musa upang sumunod kay Themis! ang sinaysay ng ating "korresponsal" na mahiliguin sa mga diosa ng panahong una. Pskh! anong ibig ninyong aking gawin? Sa tuwi na'y naguing hilig ko ang aking mapagkilala ang lahat ng kalagayan ng pamumuhay. Namumupol ako kahapon ng mga bulaklak, ngayo'y aking hawak naman ang tungkod ng Justikia at naglilingkod ako sa sangkataohan, bukas.... Bukas ay ihahaguis ng kamahalan po ninyo ang tungkod na iyan sa apoy at ng inyong mapainit ang maguinaw na dakong hapon ng buhay, at ang kukunin po naman ninyo'y ang katungkulang pagka ministro, ang idinugtong ni pari Sibyla. Pskh! oo ... hindi ... ang maguing ministro'y hindi siyang lalong aking pinakahahangad na kamtan: sino mang walang karapata'y naguiguing ministro. Isang mainam na bahay sa dakong timugan ng Espana at ng matirahan kung panahong tag-init, isang malaking bahay sa Madrid at tahanan at mga lupain sa Andalusia kung panahong tag-lamig ... Hindi nga masasabi sa akin ni Voltaire: "Nous n'avons jamais ete khez kes peuples que pour nous y enrikhir et pour les kalomnier". Ang boong isip ng mga kawani ng gobierno'y nagsalita ang Alkalde ng isang katatawanan, kaya't nagtawanan sila't ng bigyang kapurihan ang gayong pagpapatawa; sila'y guinayahan ng mga fraile, palibhasa'y hindi nila talos na si Voltaire ay yaong Voltaireng hindi mamakailang kanilang sinumpa at inilagay sa infierno. Nguni, sa pagka't nalalaman ni pari Sibyla kung sino si Voltaire, siya'y magpakilang galit, sa pagsasapantaha niyang nagsalita ang Alkalde ng isang laban o paglabag sa religion. Nagsisikain naman sa isang "kiosko" ang mga batang lalaki, na ang kanilang maestro ang sa kanila'y nangungulo. Gumagawa sila ng malaking kaingayan, gayong sila'y mga batang filipino, sapagka't ang karaniwan, kung ang mga batang filipino'y na sa pagkain at na sa harap ng ibang mga tao'y hindi ang kagaslawan ang kanilang naguiguing kakulangan, kung di ang kakimian. Ang isa'y nagkakamali ng paggamit ng mga "kubierto" at sa gayo'y sinasala ng kalapit; dito'y nagmumula ang isang pagmamatuwiran, at ang dalawang nagtatalo'y nagkakaroon ng kanikaniyang mga kakampi: ang wika ng iba'y ang kukhara, anang iba nama'y ang tenedor o ang kukhillo, at sa pagka't wala silang kinikilalang kapuwa batang lalong marunong kay sa iba, doo'y nangagkakaingay ng di sapala, o, sa lalong maliwanag na sabi, sila'y nangagmamatuwirang wangis sa pagtatalo ng mga teologo. Ang mga magugulang ay nangagkikindatan, nangagsisikuhan, nangaghuhudyatan, at nababasa sa kanilang mga pagngiti na sa sila'y lumiligaya. Aba! ang sabi ng isang babaeng tagabukid sa isang matandang lalaking nagdidikdik ng hitso sa kanyang kalikot; magpapari ang aking si Andoy, kahi't aayaw ang aking asawa. Tunay nga't mga dukha kami, nguni't kami'y magsisipag sa paghahanap buhay, at kami'y magpapalimos kung kakailanganin. Hindi nawawalan ng nagbibigay ng salapi at ng makapagpari ang mga mahihirap. Hindi ba sinasabi ni hermano Mateo, taong hindi nagsisinungaling, na si papa Sixto'y isang pastol lamang ng kalabaw sa Batangan? Tingnan na nga lamang ninyo ang aking si Andoy, !tingnan ninyo siya kung di kamukha na ni San Vikente! At kumakayat ang laway ng mabait na ina sa panonood sa kanyang anak na hinahawakan ang tenedor ng dalawang kamay. Tulungan nawa siya ng Dios! ang idinugtong ng matandang lalaki, na nginunguya ang sapa; kung maguing papa si Andoy, kami pa sa sa Roma !je! je! nakalalakad pa akong mabuti. At kung sakali't mamatay ako ... !jeje! Huwag po kayong mabahala, inkong! Hindi malilimot ni Andoy na tinuruan ninyo siya ng paglala ng mga bilao at ng dikin. Tunay ang sabi mo Petra; ako ma'y naniniwala ang anak mo'y nagkakaroon ng mataas na katungkulan ... ang kababaa'y patriarka. !Hindi pa ako nakakakita ng batang hiniguit sa kanya sa kadaliang natuto ng hanap-buhay! Oo, oo, maaalaala na niya ako, kung siya'y papa na u obispo at maglibang sa paggawa ng mga bilauhang gagamitin ng kanyang tagapaglutong babae. Oo, ipagmimisa nga niya ang aking kalolowa, !jeje! At taglay ng mabait na matanda ang ganitong pag asa'y siniksikang mainam ng maraming hitso ang kanyang kalikot. Kung pakikinggan ng Dios ang aking mga pagsamo at magaganap ang aking mga pag-asa, sasabihin ko kay Andoy: "Anak, pawiin mo sa amin ang lahat ng kasalanan at ipadala mo kami sa langit". Hindi na tayo mangangailangang magdasal, mag ayuno o bumili pa ng mga bula. Maaari ng gumawa ng mga kasalanan ang may isang anak na santo papa! Paparoonin mo siya sa bahay bukas, Petra, anang matandang lalaki na totoong nagagalak; tuturuan ko siya ng pagkakayas ng nito! Hmjo! !aba! ?Ano po ba, inkong ang pagkaalam ninyo? ?Inaakala po ba ninyong iguinagalaw pa ng mga papa ang kanilang mga kamay? !Ang kura nga, gayong siya'y kura lamang, kaya lamang nagpapagal ay kung nagmimisa, pagka nagpapapihitpihit! Ang arzobispo'y hindi na pumipihit, paupo kung magmisa; kaya nga't ang papa ... !ang papa'y nakahiga kung magmisa, at may abaniko pa! Ano po ba ang isip ninyo? Hindi isang kalabisan, Petra, ang kanyang malaman kung paano ang guinagawang paghahanda ng nito. Mabuti na nga ang siya'y makapagbili ng mga salakot at mga petaka at ng huwag makailangang magpalimos na gaya ng guinagawa rito ng kura sa taon-taon sa pangalan nga papa. Nahahabag akong makita ang isang santong pulubi, kaya't aking ibinibigay ang lahat kong nalimpok. Lumapit ang isang tagabukid at nagsalita. Aking pinagtibay na, kumare, magdodoktor ang aking anak, !wala ng magaling na gaya ng doktor! Doktor! huwag nga kayong maingay, kumpare; ang sagot ni Petra; wala ng magaling na gaya ng magkura! Kura? !prr! !Sumisingil ng maraming salapi ang doktor; sila'y sinasamba ng maysakit, kumare! Magnilaynilay kayo! Sukat ng magpapihitpihit ng makaatlo o makaapat ang kura at magsalita ng "deminus pabiskum," upang kanin ang Dios at tumangap ng salapi. Sinasabi ng lahat sa kanya, pati ng mga babae, ang kanilang mga lihim. At ang doktor? ?At ano bang akala ninyo sa doktor? !Nakikita ng doktor na lahat, pati ng itinatago ninyong mga babae, pumupulso sa mga dalaga.... !Ibig kong maguing doktor isang linggo man lamang! At ang kura? ?hindi ba nakikita ng kura ang nakikita ng inyong doktor? !At magaling pa sa riyan! Nalalaman na ninyo ang kasabihan; "!sa kura ang matatabang inahing manok at gayon din ang binting mabilog!" At ano, kumakain ba ang mga manggagamot ng tuyong lawlaw? ?nasasaktan ba ang mga daliri sa pagdidildil ng asin? Narurumhan ba ang kamay ng kura na gaya ng mga kamay ng manggagamot? !Ng huwag magkagayo'y may malalaking hakienda sila, at sakali't gumagawa, gumagawang may musika at siya'y tinutulungan pa ng mga sakristan! At ang kumumpisal kumare? ?Hindi ba pagpapagal ang kumumpisal? Naku, ang pagpapagal na iyan! !Ang pagkaibig ninyong sa inyo'y mangumpisal ang lahat ng tao! !Diyata't nagkakapagod at nagkakapangpapawis pa nga tayo sa pagkaibig nating masiyasat kung ano ang mga gawa ng mga lalaki't mga babae at kung ano ang mga gawa ng ating mga kapit-bahay! Walang guinagawa ang kura kung di maupo, at pagdaka'y sinasabi na sa kanya ang lahat; kung minsa'y nakakatulog, datapuwa't !sukat na ang maggawad ng dalawa o tatlong benedikion upang tayo'y maguing anak uli ng Dios! !Maanong maguing kura na nga lamang ako sa isang hapon ng kuaresma! At ang ... ang magsermon? ?sasabihin naman ninyo sa aking iya'y hindi pagpapagod? !Nakita na ninyo kung paano ang pagpapawis ng kurang malaki kaninang umaga! ang itinututol ng lalaking nakakaramdam na siya'y nalulupig sa matuwiranan. Ang magsermon? ?Isang pagpapagal ba ang magsermon? ?Saan naroon ang inyong pag-iisip? !Maanong makapagsasalita na nga ako hanggang tanghali, mula sa pulpito, na aking makagalitan at mapagwikaan ang lahat, na sino ma'y walang makapangahas na tumutol, at pagbabayaran pa ako sa gayong gawa! !Maanong maguing kura na nga ako isang umagang nangagsisimba ang mga may utang sa akin! !Pagmasdan ninyo kung paano ang pagtaba ni pari Damaso sa kanyang kapagmumura at kapapalo! At dumarating nga naman si pari Damaso, taglay ang paglakad ng taong mataba, na halos nakangiti, nguni't sa isang anyong nagpapakilala ng pangit niyang kaisipan, kaya't pagkakita sa kanya ni Ibarra'y nalito sa kanyang pagtatalumpati. Binati nila si pari Damaso, baga man may halong pagtataka, datapuwa't nagpakita ang lahat ng galak sa kanyang pagdating, liban na lamang kay Ibarra. Nangaghihimagas na at bumubula na ang sa mga kopa ang "khampana". Naowi sa pangangatal ang ngiti ni pari Damaso, ng kanyang mamasdan si Maria Klarang nakaupo sa dakong kanan ni Krisostomo; nguni't umupo siya sa isang silla sa tabi ng Alkalde, at saka tumanong sa guitna ng isang makahulugang katahimikan: May pinag-uusapan ba kayong ano man, mga guinoo? !Ipagpatuloy ninyo ang salitaan! Nangagtatalumpatian, ang sagot, ng Alkalde. Binabangguit ni guinoong Ibarra ang lahat ng sa kanya'y tumulong sa adhikang ikagagaling ng madla, at sinasaysay ang nauukol sa arquitekto, ng ang kamahalan pa ninyo'y.... Hindi nga ako nakakamuang ng tungkol sa arquitektura, ang isinalabat ni pari Damaso, datapuwa't tinatawanan ko ang mga arquitekto at gayon din ang mga tangang tumatakbo sa kanila. Nariyan, ako ang gumuhit ng piano ng simbahang iyan, at lubos sa kagalingan ang pagsakagawa: ganyan ang sabi sa akin ng isang ingles na maglalako ng mga hiyas, na tumuloy isang araw sa konvento. !Sukat ng magkaroon ng dalawang daling noo upang makagawa ng piano! Gayon man, ang muling isinagot ng Alkalde, ng mamasid niyang hindi umiimik si Ibarra, pagka nauukol na sa mga tanging bahay, gaya na nga baga ng isang eskuela, sa halimbawa, nagkakailangan tayo ng isang "perito" (isang taong pantas sa paggawa ng ano man). Ano bang "perito ni peritas"! ang sinabing malakas na palibak ni pari Damaso. Ang nagkakailangan ng mga "perito" ay isang "perrito" (tuta o maliit na aso)! !Kinakailangang maguing hayop pa kay sa mga "indio", na gumagawang mag isa ng kanilang mga bahay, upang hindi matutong magpagawa ng apat na pader at saka patungan sa ibabaw ng isang tangkil, na siya ngang isang tunay na eskuela! Tuminging lahat kay Ibarra, datapuwa't ito'y baga man lalong namutla, nagpatuloy na parang nakikipagsalitaan kay Maria Klara. Nguni't dilidilihin po ninyong.... Tingnan po ninyo, ang ipinagpatuloy na sabi ng frankiskano, na ayaw papagsalitain ang Alkalde, tingnan po ninyo kung paano ang guinawa ng isang "lego" namin, na siyang lalong pinakahayop sa lahat naming mga lego, na yumari ng isang magaling, mabuti at murang hospital. Marunong magpagawang magaling at hindi nagbabayad kung di walong kuarta lamang sa araw-araw sa bawa't isa sa mga taong nanggagaling pa sa ibang bayan. Nalalaman ng legong iyan kung paano ang nauukol na pakikisama sa mga "indio", na hindi gaya ng maraming mga haling at mga "mestikillo", na nagpapasama sa mga taong iyan sa pagbabayad sa kanila ng tatlong bahagui o isang salapi. Ang wika po ba ninyo'y walong kuarta lamang ang ibinabayad? !Hindi mangyayari! Ibig ng Alkaldeng baguhin ang lakad ng salitaan. Tunay po, at iyan ang dapat uliranin ng mga nagpapanggap na magagaling na mga kastila. Nakikita na nga, na buhat ng mabuksan ang Kanal ng Suez ay sumapit dito ang kahalayang asal. Ng una, ng kinakailangan nating lumigoy sa Kabo, hindi nakararating dito ang lubhang maraming; mga may masasamang kaugalian, at hindi naman nakapaglakbay roon ang mga iba upang mangagasama! Datapuwa't pari Damaso!... Nakikilala na po ninyo kung ano ang "indio"; bahagya pa lamang nakakaalam ng kaunti ay nagmamarunong na. Ang lahat ng mga uhuguing iyang napapasa Europa'y.... Nguni't pakinggan po ninyo!... ang isinasalabat ng Alkalde, na nababalisa dahil sa masasakit na mga pasaring na iyon. Magkakaroon sila ng wakas ayon sa kanikanilang karapatan ang ipinagpatuloy na pari Damaso; nakikita sa kalaguitnaan ang kamay ng Dios, kinakailangang maguing bulag upang huwag mamasdan. Tumatanggap na sa buhay pang ito ang mga magulang ng gayong mga ahas ... nangamamatay sa bilangguan !je! !je! at masasabi nating walang sukat na.... Datapuwa't hindi natapos ang sinasabi. Sinusundan siya ng mata ni Ibarrang nangingitimngitim ang pula ng mukha sa malaking galit; at pagkarinig ng pasaring sa kanyang ama'y nagtindig, at sa isang lundag ay ilinagpak ang kanyang batibot na kamay sa ibabaw ng ulo ng sakerdote, na natihaya at tulig. Sa lubos na pagkagulat at pagkatakot, sino ma'y walang nangahas mamaguitna. Layo kayo! ang sigaw ng binata ng tinig na kagulatgulat, at inabot ang matalas na sundang samantalang iniipit ng kanyang paa ang liig ng fraile, na nahihimasmasan sa kanyang pagkatulig; ang aayaw mamatay ay huwag lumapit! Pinagdirimlan si Ibarra: nangangatal ang kanyang katawan umiinog sa kinalalagyan ang kanyang mga matang nangagbabala. Nagpumilit si Fr. Damasong bumangon at tumindig; datapuwa't hinawakan siya sa liig ni Ibarra, saka siya ipinagwas-wasan hanggang sa siya'y mapaluhod at mabaluktok: Guinoong Ibarra! !guinoong Ibarra! ang pautal na sinabi ng ilan. Datapuwa't sino man, kahi man ang alferez ay ayaw mangahas lumapit at kanilang namamasdan ang kislap ng sundang at nababalak nila ang lakas at kalagayan ng binata. Nangatitigagal na lahat. Kayo'y diyan! hindi kayo nangagsisiimik, ngayo'y ako ang marapat na mang kumilos. !Siya'y iniilagan ko, dinala sa akin siya ng Dios, ang Dios ang siyang humatol! Nahihirapan ng paghinga ang binata, datapuwa't ang kanyang bisig na basal ay nagpapatuloy ng pagpiguil sa frankiskano, na hindi makawala kahi't nagpupumiglas ng di kawasa. Tahimik na tumitibok ang aking puso, hindi mabibigo ang aking kamay!... At tumingin sa paliguid niya't nagsalita; Makinig muna kayo, ?mayroon bagang isa man lamang sa inyo na umibig sa kanyang ama, na nagtamin ng malalim na galit sa kanyang pinagkakautangan ng buhay, isa man lamang na ipinanganak sa kahihiyan at sa kaimbihan?... ?Nakita mo na? ?Nariring mo baga ang hindi nila pag-imik na iyan? Sakerdote ng isang Dios ng kapayapaan, puspos ang bibig mo ng kabanalan at religion, at ang puso'y puno ng mga karumhan, !hindi mo marahil nalalaman kung ano ang isang ama!... !kung guinugunita mo sana ang iyong ama! ?Nakita mo na? Sa guitna ng karamihang iyang pinawawalan mong halaga, !wala kahi't isa man lamang na katulad mo! !Nahatulan ka na! Ang mga taong sa kanya'y nakaliliguid, sa pagkaisip nilang doo'y gagawa ng isang kusang pagpatay, sila'y nangagsikilos. Lumayo kayo! ang muling isinigaw na nagbabala ang tinig; ?ano? ?nanganganib ba kayong dumham ko ang aking kamay ng maruming dugo? ?Hindi ba sinabi ko na sa inyong tiwasay na tumitibok ang aking puso? !Lumayo kayo sa amin! !Pakinggan ninyo mga sakerdote, mga hukom, na ang boong akala ninyo'y hindi kayo kawangis ng ibang mga tao at nagbibigay kayo sa inyong sarili ng ibang mga katuwiran! Ang aking ama'y isang taong may malinis na kapurihan, ipagtanong ninyo diyan sa bayang lubos na iguinagalang ang pagaalaala sa kanya. Ang aking ama'y isang mabait na mayaman: inihandog niya ang kanyang pagpapakahirap sa akin at sa ikagagaling ng kanyang bayan. Laguing bukas ang kanyang bahay, laguing handa ang kanyang dulang sa taga-ibang lupain o sa pinapanaw sa kanyang kinaguisnang lupa, na sa udyok ng karalitaa'y tumatakbo sa kanya! Siya'y mabuting kristiano: lagui ng guinagawa niya ang kagalingan at kailan ma'y hindi siya umapi sa mahinang naguiguipit at hindi siya humabag sa na sa malaking karukhaan.... Binuksan niya sa taong sumasadalita ang mga pintuan ng kanyang bahay, pinaupo niya at pinakain sa kanyang dulang at kanyang pinangalanang kaibigan. ?Ano ang pagtumbas na sa kanya'y guinawa? Siya'y pinaratangan, pinag-usig, pinapanandata ng laban sa kanya ang kamamangmangan at siya'y pinag-usig hanggang sa libingang pinagpapahingalayan ng mga patay. At, hindi pa nagkakasiya sa ganitong mga gawa'y !pinag-uusig naman ngayon ang anak na lalaki! Ako'y tumakas sa kanya, iniilagan kong siya'y aking makaharap ... Narinig ninyo siya kaninang umaga na hindi pinagpakundanganan ang pulpito, idinaliri ako sa haling na pananampalataya ng mga taong hangal sa bayan, nguni't hindi ako umimik. Ngayo'y naparito't ako'y hinahamit; nagtiis ako sa hindi pag-imik na inyong pinangguilalasan, datapuwa't muling linait ang lalong pinakamamahal ng lahat ng mga anak sa kaibuturan ng kanilang alaala ... Kayong mga naririto, mga sakerdote, mga hukom, ?nakita baga ninyo ang pagpapakakasipag sa paggawa ng matanda ninyong ama, at ng masunduan ang inyong ikagagaling, mamatay sa hapis ang amang iyan sa isang bilangguan, na nagbubuntong hininga sa pagmimithing kayo'y mayakap; na humahanap ng isang taong sa kanyang umaliw, nag iisa, may sakit, samantalang kayo'y na sa ibang lupain?... ?Narinig ba ninyo pagkatapos na siniraan ng puri ang kanyang pangalan, nasumpungan baga ninyong walang laman ang sa kanya'y pinaglibingan ng pumaroon kayo at ang talaga ninyo'y manalangin sa ibabaw ng baunang iyon? ?Hindi? ?Hindi kayo umiimik? !kung gayo'y hinahatulan ninyong tunay nga siyang masama! Iniangat ang bisig; datapawa't maliksing tulad sa kabilisan ng sinag ng liwanag, pagdaka'y napaguitna ang isang dalaga at piniguil ng kanyang linalik na kamay ang mapaghiganting bisig: ang dalagang iyo'y si Maria Klara. Tiningnan siya ni Ibarra ng isang titig na wari'y nanganganino ang kasiraan ng isip. Unti unting lumuag ang pagkahawak ng mga naninigas na mga daliri ng kanyang mga kamay at pinabayaang lumagpak ang katawan ng frankiskano't ang sundang, tinakpan ang mukha't tumakas na sinagal ang karamihang tao. =XXXV.= =MGA SALISALITAAN.= Pagdaka'y lumaganap sa bayan ang balita ng nangyaring iyon. Ng bagobago'y ayaw maniwala sino man, nguni't sa pangangailangang pahinuhod sa katotohanan, nangag-iinaman ang lahat sa pagsigaw ng pagtataka. Bawa't isa'y nagbubulaybulay alinsunod sa abot ng kataasan ng kanikanilang kalinisan ng budhi. Si pari Damaso'y namatay! ang sabihan ng mga iilan; ng itindig nila siya'y naliligo ang kanyang mukha ng dugo at hindi humihinga. Magpahingalay nawa siya sa kapayapaan, nguni't walang guinawa sa kanya kung di papagbayarin lamang ng kanyang utang ang malakas na sabi ng isang binata Wariin ninyong walang sukat maipangalan sa guinawa niya kaninang umaga sa konvento. Ano ba ang guinawa? ?Muli bang sinuntok ang koadjutor? Ano ba ang guinawa? !Ating tingnan! !Sabihin mo sa amin! Nakita ba ninyo ng umagang ito ang isang mestizong kastila na lumabas sa dakong sakristia samantalang nagsesermon? Oo! !oo nga, siya'y nakita namin! Pinagmasdan siya ni pari Damaso. Ang nangyari'y ... pagkatapos ng sermon, siya'y ipinatawag at tinanong kung anong dahil sa siya'y lumabas. "Hindi po ako maalam ng wikang tagalog, padre", ang isinagot. "?At bakit ka nanglibak, na sinabi mong wikang griego iyon?" ang isinigaw sa kanya ni pari Damaso, at tuloy sinampal siya. Gumanti ang binata, nagpanuntok ang dalawa, hanggang sa sila'y pinag-awatanan. Kung sa akin mangyari ang gayong bagay!... ang ibinulong ng marahan ng isang estudiante. Hindi ko minamagaling ang guinawa ng frankiskano, ang idinugtong naman ng isa, sa pagka't hindi dapat ipagpilitan ang Religiong parang isang parusa o isang pahirap; datapuwa't halos ikinatutuwa ko, sa pagka't nakikilala ko ang binatang iyan; siya'y taga San Pedro Makati at maigui siyang magwikang tagalog. Ngayo'y ibig niyang siya'y ipalagay na bagong galing sa Rusia, at ipinagmamapuri ang pagpapakunuwaring hindi niya nalalaman ang wika ng kanyang mga magugulang. Kung gayo'y !linilikha sila ng Dios at sila'y nangagsusuntukan! Gayon ma'y dapat tayong tumutol sa kagagawang iyan, ang sabing malakas ng isang estudiante naman; ang di pag-imik ay parang isang pag-sangayon, at ang guinawang iyo'y mangyayaring gawin naman sa alin man sa atin. !Nanunumbalik tayo sa mga panahon ni Neron! Nagkakamali ka! ang tutol ng isa; si Neron ay isang dakilang artista, at si pari Damaso'y isang kasamasamaang magsesermon! Iba naman ang salisalitaan ng mga taong may katandaan na. Samantalang hinihintay nila sa isang maliit na bahay, na na sa labas ng bayan ang pagdating ng Kapitan General, ito ang sinasabi ng Gobernadorkillo: Hindi nga bagay na magaang sabihin kung sino ang may katuwiran at kung sino ang wala, datapuwa't kung nakapagmunimuni sana si guinoong Ibarra.... Kung nagkaroon sana si pari Damnaso ng kalahati man lamang ng pagmumunimuni ni guinoong Ibarra, ang talagang ibig po ninyong sabihin marahil? ang isinalabat ni don Filipo, Ang kasamaa'y nagpalit sila ng katungkulan: ang bata ang nag asal matanda at ang matanda ang nag-asal bata. At ang sabi po ninyo'y wala sino mang dumalo upang sila'y awatin, liban na lamang sa anak na babae ni kapitang Tiago? ang tanong ni kapitang Martin. ?Sino man sa mga fraile, kahi't ang Alkalde man lamang? !Hm! !Lalo pa ngang masama! Hindi ko nanasaing aking kasapitan ang kalagayan ng binata. Sino ma'y walang makapagpapatawad sa gayong sa kanya'y pagkatakot. !Lalo pa ngang masama! !Hm! Sa akala kaya ninyo? ang tanong ni kapitang Basilio, na totoong malaki ang hangad na makatalastas. Umaasa ako, ani don Felipong nakipagsulyapan kay kapitang Basilio, na hindi siya pababayaan ng bayan. Dapat nating alalahanin ang guinawa ng kanyang mga magugulang at ang kanyang kasalukuyang guinagawa ngayon. At sakali't hindi umimik ang bayan, dahil sa pagkatakot, ang kanyang mga kaibiga'y.... Nguni, mga guinoo, ang isinalabat ng gobernadorkillo, ano baga ang ating magagawa? ?ano ang magagawa ng bayan? Mangyari ang ano mang mangyari'y ang mga fraile ang siyang "lagui" ng na sa katuwiran! "Lagui" na silang na sa katuwiran, sa pagka't "lagui" ng binibigyang kabuluran natin sila; minsan man lamang ay magbigay tayong katuwiran sa ating sarili, at pagsakagayo'y saka tayo mag-usap! Kinamot ng gobernadorkillo ang kanyang ulo, tumingala sa bubungan at saka nagsalita na ang tinig ay masaklap: Ay! ang init ng dugo! Tila mandin hindi ninyo nalalaman ang lupaing kinalagayan natin; hindi ninyo nakikilala ang mga kababayan natin. Ang mga fraile'y mayayaman at nangakakaisa; tayo'y nagkakawasak wasak at mga dukha. !Siya nga! !tikman ninyong siya'y inyong ipagmalasakit, at makikita ninyong kayo'y pababayaan ng ating mga kababayang mag-isa sa mga sagutin! Siya nga! ang biglang sinabi ni don Filipo ng boong saklap, mangyayari nga ang gayon samantalang ganyan ang pinagiisip, samantalang totoong nagkakahawig ang takot at ang pagiingat. Lalo pang pinapansin ang isang kapahamakang hindi pa nalalaman kung mangyayari nga, kay sa kinakailangang pagkapakagaling; pagdaka'y dinaramdam ang takot, sa hindi ang pananalig; bawa't isa'y walang iniisip kung di ang ganang kanya, sino ma'y hindi nag-iisip ng ganang sa mga iba, kaya mahihina tayong lahat! Kung gayo'y isipin na muna ninyo ang sa ganang mga iba, at bago ninyo isipin ang sa ganang inyo, at makikita ninyo kung paano ang pagpapabayang sa inyo'y gagawin. ?Hindi ba ninyo nalalaman ang kasabihang kastila: "na nag-pasimula sa sariling katawan ang mahusay na pagkakaawang gawa"? Ang lalong magaling na inyong masasabi ang sagot na pagalit ng teniente mayor na nagsisimula ang mahusay na karuwagan sa malabis na pag-ibig sa sariling katawan, sa nawawakasan sa pagkawala ng kahihiyan! Ngayon di'y ihaharap ko sa Alkalde ang pagbibitiw ng aking katungkulan; bundat na ako ng paglagay sa kahihiyan, na kanino ma'y wala akong nagagawang kagalingan. !Paalam! Iba naman ang mga panukala ng mga babae. Ay! ang buntong hininga ng isang babae na ang anyo'y mabait; kailan ma'y ganyan ang mga kabataan! Kung nabubuhay ang kanyang mabait na ina'y ?anong sasabihin? !Ay, Dios! Pagka napag-iisip ko na maaaring magkaganyan din ang aking anak na lalaki, na mainit din naman ang ulo ...!ay Jesus! halos pinananaghilian ko ang kanyang nasirang ina..,!mamamatay ako sa dalamhati! Nguni't ako'y hindi ang sagot naman ng isang babae, hindi ako magdadalamhati kung sakali't magkakaganyan din ang aking dalawang anak na lalaki. Ano po ang sinasabi ninyo, kapitana Maria? ang sabing malakas ng unang babaeng nagsalita, na pinagduduop ang mga kamay. Ibig kong matuto ang mga anak na nagsasanggalang ng kapurihan ng namatay ng mga magugulang nila, kapitana Tinay; ?ano po ang wiwikain ninyo kung isang araw na kayo'y bao na marinig ninyong pinaguupasalaan ang inyong asawa, at itungo ng inyong anak sa Antonio ang ulo at huwag umimik? Ipagkakait ko sa kanya ang aking bendikion! ang sabing malakas ng pangatlong babae, na ito'y si hermana Rufa datapuwa't.... Hindi ko maipagkakait ang aking bendikion kailan man! ang isinalabat ng mabait na si kapitana Tinay; hindi dapat sabihin ng isang ina iyan ...datapuwa't hindi ko maalaman ang aking gagawin ... hindi ko maalaman ... sa akala ko'y ako'y mamamatay..siya'y ...!hindi! !Dios ko! datapuwa't hindi ko na marahil iibiguing muling makita ko pa siya ... ?nguni't kung ano-ano ang mga iniisip ninyo, kapitana Maria? Datapuwa't gayon man, ang dugtong ni hermana Rufa, hindi dapat limuting isang malaking kasalanan ang magbuhat ng kamay sa isang taong "sagrado." Lalo ng "sagrado" ang pagmamalasakit sa kapurihan ng namatay na mga magugulang! ang itinutol ni kapitana Maria. Walang makapagwawalang galang sa kanilang santong kapurihan, kahi man ang Papa, at lalo ng hindi si pari Damaso! Tunay nga! ang bulong ni kapitana Tinay, na nagtataka sa karunungan ng dalawa; saan ninyo kinukuha ang ganyang pagkagagaling na mga pangangatuwiran? Nguni't ang "exkomunion" at ang pagkapakasama? ang itinututol naman ng Rufa. Ano ang kapakanan ng mga dangal at ng kapurihan sa buhay na ito kung mapapasasama naman tayo sa kabilang buhay? Dumaraang madali ang lahat ... datapuwa't ang exkomunion ... sumirang puri sa isang kinakatawan ni Jesukristo ... !iya'y ang Papa lamang ang nakapapapatawad! Ipatatawad ng Dios na nag-uutos na igalang ang ama't ina; hindi siya eexkomulgahin ng Dios! At ito ang sinasabi ko sa inyo, na kung pumaroon sa aking bahay ang binatang iyan, siya'y aking patutuluyin at kakausapin; at iibiguin kong siya'y aking maging manugang, kung mayroon sana akong anak na babae; ang mabait na anak ay maguiguing mabait namang asawa at mabait na ama; !maniwala kayo, hermana Rufa! Hindi gayon naman ang aking akala, sabihin na ninyo ang ibig ninyong sabihin; at kahi man tila mandin kayo ang sumasakatuwiran, ang kura rin ang siyang paniniwalaan ko kailan man. Ang unauna'y ililigtas ko muna ang aking kaluluwa, ?ano po ang sabi ninyo, kapitana Tinay? Ah, ano ang ibig ninyong aking sabihin! Kapuwa kayo sumasakatuwiran; sumasakatuwiran ang kura, datapuwa't !dapat ding magkaroon ng katuwiran ang Dios! Ayawan ko, ako'y isang tanga lamang ... Sasabihin ko sa aking anak na lalaking huwag ng mag-aral, ang siya kong gagawin! !Namamatay daw sa bibitayan ang mga marurunong! !Maria Santisima, ibig pa naman pa sa Europa ng aking anak na lalaki! Ano po ang inaakala ninyong gawin? Sasabihin ko sa kanyang manatili na lamang siya sa aking tabi, ?ano't iibiguin pa niyang maragdagan ang kanyang dunong? Bukas makalawa'y mamamatay rin kami, namamatay ang marunong na gawa rin ng mangmang ... ang kinakailanga'y mamuhay ng payapa. At nagbubuntong hininga ang mabait na babae at itinitingala sa langit ang mga mata. Ako naman, ang sabi ng boong kataimtiman ni kapitana Maria, kung ako ang gaya ninyong mayaman, pababayaan kong maglakbay bayan ang aking mga anak; sila'y mga bata, at darating ang araw na sila'y mangagkakagulang kakaunti ng panahon ang aking ikabubuhay ... magkikita na kami sa kabilang buhay ... dapat magmithi ng lalong mataas na kalagayan ang mga anak kay sa kalagayang inabot ng kanilang mga ama, at wala tayong naituturo sa kanila, kung sila'y na sa ating sinapupunan, kung di ang pagkamusmus. Ay, kakatuwa namang totoo ang mga kaisipan pala ninyo! ang biglang sinabi ni kapitana Tinay, na pinagduduop ang mga kamay; tila mandin hindi ninyo pinaghirapan ang panganganak sa inyong kambal na mga anak, na lalaki! Dahilan nga sa sila'y pinaghirapan ko ng panganganak, inalagaan at pinapagaral, kahi man kami dukha, hindi ko ibig na pagkatapos ng lubhang maraming kapagalang sa kanila'y aking guinugol, ay walang kahinatnan sila kung di maguing kalahating tao lamang. Sa aking palagay hindi po ninyo iniibig ang inyong mga anak ng alinsunod sa ipinag-uutos ng Dios! ang may kahigpitang sabi ni hermana Rufa. Ipatawad po ninyo, umiibig bawa't ina sa kanyang mga anak ng alinsunod sa kanyang adhika; may mga inang umiibig sa kanyang mga anak at ng kanilang pakinabangan, ang iba nama'y umiibig sa kanyang mga anak dahil sa pag-ibig nila sa sarili, at umiibig naman ang iba sa ikagagaling ng kanila ring mga anak. Ako'y nabibilang dito sa mga huling sinabi ko, ganito ang itinuro sa akin ng aking asawa. Hindi totoong nababagay sa atas ng religion, kapitana Maria, ang lahat ninyong mga iniisip; !kayo'y masok ng pagka hermana sa Santisimo Rosario, kay San Frankisko, kay Santa Rita, o kay Santa Klara! ang sabi ni hermana Rufa, na ang anyo'y parang nagsesermon. Hermana Rufa, pagka karapatdapat na akong maguing kapatid (hermana) ng mga tao, aking sisikaping ako'y maguing kapatid naman ng mga santo! ang kanyang sagot na ngumingiti. Upang mabigyang wakas ang bahaguing itong nauukol sa mga salisalitaan ng bayan; at ng mapagwari man lamang ng mga bumabasa kung ano kaya ang iniisip ng mga walang malay na mga tagabukid sa nangyari, pumaroon tayo sa lilim ng tolda ng plaza, at pakinggan natin, ang mga salitaan ng ilang nangaroroon, ang isa sa kanila'y kakilala natin, na di iba kung di ang nananaguinip sa mga doktor sa panggagamot. Ang lalong dinaramdam ko'y hindi na mayayari ang paaralan! ang sinasabi nito. Bakit? ?bakit? ang tanungan ng mga nakikinig malaki ang pagpipilit na makaalam. Hindi na maguiguing doktor ang aking anak, siya'y maguiguing magkakariton na lamang! !Wala! !Hindi na magkakapaaralan! Sino ang nagsabing hindi na magkakapaaralan? ang tanong ng isang hangal at matabang tagabukid, na malalaki ang mga panga at makitid ang bao ng ulo. Ako! !Pinangalanang "plibastiero" si don Krisostomo ng mga paring mapuputi! !Hindi na magkakapaaralan! Nagtatanungan ang lahat sa pagsusulyapan. Nababago sa kanila ang pangalang iyon. At masama ba ang pangalang iyan? ang ipinangahas na itinanong ng hangal na tagabukid. Iyan ang lalong masamang masasabi ng isang kristiano sa kapuwa niya! Masama pa ba iyan sa "tarantado" at sa "saragate"? Ah, kung sana'y ganyan na nga lamang! Hindi mamakailang tinawag ako ng ganyan ay hindi man lamang sumakit ang aking sikmura. Datapuwa't marahil nama'y hindi na sasama pa sa "indio", na !sinasabi ng alferez! Ang nagsabing magkakaroon ng isang anak na lalaking karretonero'y lalo pang nagpakita ng kalungkutan; nagkamot naman sa ulo ang isa at nag-iisip isip: Kung gayo'y marahil katulad ng "betelapora" na sinasabi ng matandang babae ng alferez! Ang masama pa sa riya'y ang lumura sa hostia. Talastasin mong masama pa sa lumura sa hostia kung viernes santo, ang isinagot ng boong kataimtiman. Naaalaala na ninyo ang salitang "ispikhoso", na sukat ng ikapit sa isang tao, upang siya'y dalhin ng mga kivil ni Villa Abrillo sa tapunan o sa bilangguan; unawain ninyong lalo pa manding masama ang "plibustiero." Ayon sa sabi ng telegrafista at ng direktorkillo, kung sabihin daw ng isang kristiano, ng isang kura o ng isang kastila, sa isang kristianong gaya natin ay nakakawangis ng "santusdeus" na may "requimiternam;" sa minsang tawaguin kang "plibastiero," mangyayari ka ng magkumpisal at magbayad ng iyong mga utang sa pagka't wala magagawa kung di ang pabitay ka na lamang. Nalalaman mo na kung dapat makaalam ang direktorkillo at ang telegrafista: nakikipag-usap ang isa sa mga kawad, at marunong naman ang isa ng kastila at wala ng gamit kung di ang pluma. Pawang nanglulumo ang lahat. Pilitin na akong papagsuutin ng zapatos at huwag akong painumin sa boong aking buhay kung di iyan lamang ihi ng kabayo na kung tawagui'y kerveza, kapag napatawag ako kailaan man ng "pelbistero!" ang sumpang sinabi ng tagabukid, na nakasuntok ang mga kamay. Sino? ?Ako, mayamang gaya ni don Krisostomo, marunong ng kastilang gaya niya, at nakapagdadali-dali ng pagkaing may kukhillo at kukhara? !magtatawa ako kahit sa limang mga kura! Tatawaguin kong "palabistero" ang unang kivil na aking makitang nagnanakaw ng inahing manok!... at pagdaka'y magkukumpisal ako! ang bulong na marahan ng isa sa mga tagabukid, na pagdaka'y lumayo sa pulutong. =XXXVI.= =ANG UNANG DILIM= Hindi sahol ang ligalig na naghahari sa bahay ni kapitang Tiago sa kaguluhan ng pag-isip ng mga tao. Walang guinagawa si Maria Klara kung di tumangis at ayaw pakinggan ang mga salitang pang-aliw ng kanyang tia at ni Andeng na kanyang kapatid sa gatas. Ipinagbawal sa kanya ng kanyang ama ang pakikipag-usap kay Ibarra, samantalang hindi kinakalagan ito ng mga sakerdote ng "exkomunion." Si kapitang Tiago na totoong maraming guinagawa sa paghahanda ng kanyang bahay, upang matanggap doon ng karapatdapat ang Kapitan General ay tinawag sa konvento. Huwag kang umiyak anak ko! ang sinasabi ni tia Isabel, na pinupunasan ng gamuza ang maniningning na mga salaming panganinuhan; siya'y kakalagan ng exkomunion, mangagsisisulat sa Santo Papa ... magbibigay tayo ng malaking limos ... Hinimatay lamang si pari Damaso ... !hindi namatay! Huwag kang umiyak! ang sabi sa kanya ni Andeng ng paanas; gagawa ako ng paraan upang siya'y iyong makausap; ?anong kadahilana't itinatag ang konfesionario, kung di ng gumawa ng kasalanan? !Sukat na ang sabihin kura sa upang ipatawad na lahat! !Sa kawakasa'y nagbalik si kapitang Tiago! Hinanap ng mga babae sa mukha niya ang kasagutan sa maraming tanong; datapuwa't nagbabalita ang mukha ni kapitang Tiago ng panglulupaypay ng loob. Nagpapawis ang abang lalaki, hinahaplos ang noo at hindi makapangusap ng isang salita man lamang. Ano ang nangyari, Santiago? ang tanong ni tia Isabel na malaki ang pagmimithi. Sumagot ito ng isang buntong-hininga, at pinahid ang isang luha. Alang-alang sa Dios, magsalita ka! ?Ano ang nagyayari? Ang aking ipinanganganib na nga! ang sa kawakasa'y sinabing pabulalas na halos umiiyak. !Napahamak ng lahat! Iniuutos ni pari Damaso na sirain ang mga salitaan, sa pagka't kung hindi'y !mapapakasama raw ako sa buhay na ito at sa kabilang buhay! !Gayon din ang sabi sa akin ng lahat, pati ni pari Sibyla! Hindi ko dapat papanhikin siya sa aking bahay, at may utang ako sa kanyang mahiguit na limampong libong piso! Sinabi ko ito sa mga pari, dapuwa't hindi nila ako pinansin: ?Alin ba ang ibig mong mawala, ang sabi nila sa akin, limampong libong piso o ang iyong buhay at ang iyong kaluluwa? !Ay, San Antonio! !kung nalalaman ko lamang ang gayon! !kung nalalaman ko lamang ang gayon! Humahagulgol si Maria Klara. Huwag kang umiyak, anak ko, ang idinugtong at liningon niya ito; hindi ka gaya ng nanay mong hindi umiiyak kailan man ... hindi umiiyak kung di sa paglilihi ... Sinasabi sa akin ni pari Damasong dumating na raw ang isang kamag-anak niyang galing sa Espana na siyang itinatalagang mangibig sa iyo ... Tinakpan ni Maria Klara ang kanyang mga tainga. Nguni, Santiago, ?nasisira na ba ang isip mo? ang sigaw ni tia Isabel; ?dapat bang magsabi ka sa kanya ang ibang mangingibig? ?Inaakala mo bang nagbabago ang anak mo ng mga mangingibig na gaya ng pagbabago ng baro? Iyan din nga ang iniisip ko Isabel; si don Krisostomo'y mayaman ...!kaya lamang nagaasawa ang mga kastila'y sa pag-ibig sa salapi ... datapuwa't ?ano ang ibig mong aking gawin? Pinagbalaan nila akong lapatan ng isa ring exkomunion ... sinasabi nilang lubha raw nanganganib, hindi lamang ang aking kaluluwa, kung di naman ang aking katawan ...!ang katawan! ?naririnig mo? !ang katawan! Nguni't wala kang guinagawa kung di pasama-in ang loob ng iyong anak! ?Hindi ba kaibigan mo ang Arzobispo? ?Bakit hindi ka sumulat sa kanya? Ang Arzobispo'y fraile rin, walang guinagawa ang Arzobispo kung di ang sinasabi ng mga fraileng kanyang gawin. Nguni, Maria, huwag kang umiyak; darating ang Kapitan General, nanasain kang makita, at mamumula ang mga mata mo ... !Ay! ang isip ko pa nama'y magtatamo ako ng isang hapong maligaya ... kung di lamang itong nangyaring malaking kasakunaang ito'y ako sana ang lalong maligaya sa lahat ng mga tao at mananagbili sa akin ang lahat ... Tumiwasay ka, anak ko; !higuit ang kasaliwang palad ko kay sa iyo ay hindi ako umiiyak! !Maaaring magkaroon ka ng mangingibig na lalong magaling, datapuwa't ako'y mawawalan ng limampong libong piso! !Ay, Virgen sa Antipolo, kung magkaroon man lamang sana ako ng magandang palad sa gabing ito! Mga patok, gulong ng mga kokhe, takbuhan ng mga kabayo, musikang tumutugtog ng markha real ay nangagbalitang dumating na ang mahal na Gobernador General ng Kapuluhang Filipinas. Tumakbo si Maria Klara at nagtago sa kanyang tinutulugang kabahayan ... !kahabaghabag na dalaga! !pinaglalaruan ang iyong puso ng mga magagaspang na mga kamay na hindi nakakikilala ng kanyang mga maseselang na mga kuerdas! Samantalang napupuno ng tao ang bahay at umaalingawngaw sa lahat ng mga panig ang malalakas na yabag ng mga lumalakad, ng mga tinig na naguutos, kalampag ng mga sable at ng mga espuela, nahahandusay namang halos nakaluhod ang lipos pighating dalaga sa harapan ng isang estempa ng Virgen, na ang pagkakalarawa'y yaong anyo ng kahapishapis na pangungulila, na si Delarokhe lamang ang natutong makasipi ng gayong damdamin, na wari'y napanood nito ng manggaling na si Guinoong Santa Maria sa pinaglilibingan ng kanyang Anak. Hindi ang pighati ng Inang iyon ang siyang iniisip ni Maria Klara, ang iniisip niya'y ang sariling kapighatian. Sa pagkalungayngay ng ulo sa dibdib at sa pagkatiin ng mga kamay sa sahig na tabla, ang azukenang hinutok ng malakas na hangin ang kanyang nakakatulad. Isang hinaharap na panahong pinanag-inip at hinimashimas na malaon, mga sapantaha ng budhing sumilang sa kamusmusan at lumagong kasabay ng kanyang paglaki at siyang nabibigay kasiglahan sa kaibuturan ng kanyang kataohan, !akalaing katkatin ngayon sa bait at sa puso sa isa lamang salita. !Makakawangis ito kung patiguilin ng tibok ng puso at bawian ang bait ng kanyang liwanag! Kung paano ang kabaitan at kabanalan ni Maria Klara sa kanyang pagkabinyagan, gayon din ang kanyang pagkamasintahin sa kanyang mga magugulang. Hindi lamang nakapagbibigay takot sa kanya ang exkomunion ang utos ng kanyang ama't ang pinagbabalaang katiwasayan nito'y pawang humihinging inisin niya ang kanyang pagsinta at ihayin sa gayong mga dakilang katungkulan. Dinaramdam niya ang boong lakas ng pagsinta kay Ibarra, na hanggang sa sandaling iyo'y hindi man lamang niya hinihinala. Ng minsa'y isang ilog na umaagos ng boong kahinhinan; mababangong mga bulaklak ang siyang nakalalatag sa kanyang mga pampangin. Bahagya na napaaalon-alon ng bangin ang kanyang agos; kung panonoori'y masasabing tumitining. Datapuwa't di kaguinsaguinsa'y kumipot ang dinaraanan ng agos, magagaspang na mga malalaking bato ang siyang humahadlang sa kanyang paglakad, matatandang mga puno ng kahoy ang siyang nakahalang na sumasala, !ah, ng magkagayo'y umatungal ang ilog, tumindig, kumulo ang mga alon, nagwagwag ng mandala ng mga bula, hinampas ang malalaking mga bato at lumundag sa malalim na bangin! Ibig niya sanang manalangin, ngunit ?sino ang makapananalangin pagka nagngingitngit sa malaking hirap? Nananalangin pagka may pag-asa, at kung wala'y nakikiusap tayo sa Dios, sa pamamag-itan ng mga buntong hininga. "!Dios ko! ang sigaw ng kanyang puso", bakit inihihiwalay mo ng ganyan ang isang tao, bakit ikinakait mo sa kanya ang pagsinta ng mga iba? Hindi mo ikinakait sa kanya ang iyong araw, ang iyong hangin at hindi mo man lamang itinatago sa kanyang mga mata ang iyong langit, ?bakit ipagkakait mo sa kanya ang pagsinta, gayong wala mang langit, wala mang hangin at wala mang araw ay mangyayaring mabuhay, datapuwa't kung walang pagsinta'y hindi mangyayari kailan man? ?Dumarating kaya sa trono ng Dios ang gayong mga sigaw na hindi naririnig ng mga tao? ?Naririnig kaya ang mga sigaw na iyon ng Ina ng mga sawing palad? !Ay! ang kahabaghabag ng dalagang hindi nakakilala ng isang ina'y nangangahas ipagkatiwala ang mga dalamhating itong nagbubuhat sa mga pagsinta sa ibabaw ng lupa doon sa kalinislinisang puso na walang nakilala kung di ang pag-ibig ng anak sa ina at ang pag-ibig sa ina sa anak; tumatakbo siya, sa kanyang mga kahapisan, diyan sa larawan ng babaeng dinidios, sa mithing lalong kagandagandahan sa lahat ng mga mithi ng mga kinapal, diyan sa lalong kaayaayang likha ng religion ni Kristo, na natitipon sa kanyang sarili ang dalawang lalong kagandagandahang kalagayan ng babae, virgen at ina, na hindi nalahiran ng kahi't babahagyang dungis, na tinatawang nating Maria. Ina!, !Ina! ang kanyang hibik. Lumapit si tia Isabel, na siyang kumuha sa kanya sa gayong pighati. Dumating ang ilang kanyang kaibigang babae at ibig ng Kapitan General na siya'y makita. Tia, sabihin po ninyong ako'y may sakit! ang ipinakiusap ng dalagang nagugulat; patutugtugin nila ako ng piano at pakakantahin! Nagtindig si Maria Klara, tiningnan ang kanyang tia, pinilipit ang kanyang magagandang bisig at nagsasalita ng pautal: Oh, kung mayroon sana akong!... Nguni't hindi tinapos ang salita, at nagpasimula ng paghuhusay ng kanyang sariling katawan. =XXXVII.= =ANG GOBERNADOR GENERAL= Ibig kong kausapin ang binatang iyan! ang sabi ng Gobernador General sa isang ayudante; pinukaw niyang totoo ang aking nasang siya'y makilala. May nangagsilakad na po upang siya'y hanapin, aking general! Datapuwa't dito'y may isang binatang taga Maynila, na mapilit ang hinging siya'y papasukin dito. Sinabi po namin sa kanyang walang panahon ang kamahalan ninyo, at kayo'y hindi naparito upang dumingig ng mga pagsasakdal, kung di ng tingnan ang bayan at ang prokesion; nguni't sumagot, na sa tuwituwi na'y may panahon daw na magagamit ang kamahalan po ninyo upang gumawa ng nauukol sa katuwiran.... Liningon ng Gobernador General na nagtataka ang Alkalde. Kung hindi po ako nagkakamali, ang sagot ng Alkaldeng yumukod ng kaunti, iyan ang binatang kaninang umaga'y nakagalit ni pari Damaso, dahil sa sermon. Diyata't mayroon pang iba pala? ?Sinasadya manding talaga ng fraileng iyang guluhin ang lalawigan, o baka kaya ang isip niya'y siya ang nakapangyayari rito? !Sabihin po ninyo sa binatang siya'y magtuloy! Nagpapasial na pabalikbalik sa magkabikabilang dulo ng salas ang Gobernador General, na nangangatal sa galit. Sa "antesala" (panig ng bahay na na sa bago pumasok sa salas) ay may ilang mga kastila na nahahalo sa mga militar, mga namumuno sa bayan ng San Diego at mga mamamayan; sila'y nagsasalitaan o nagmamatuwirang nagkakalupon sa iba't ibang pangkat. Nangaroroon din naman ang lahat ng mga fraile, liban na lamang kay pari Damaso, at ibig nilang pumasok upang maghandog ng galang sa Gobernador General. Ipinamamanhik sa mga kamahalan po ninyong mangaghintay ng sandali anang ayudande; pumasok po kayo, binata! Namumutla at nangangatal na pumasok ang binatang iyong taga Maynila na madalas mamali sa pananalita na pinaghahalo ang griego at ang tagalog. Pawang napuspos ng pangguilalas ang lahat marahil, nga'y totoong malaki ang galit ng Gobernador General upang mangahas na papaghintayin ang mga fraile. Nagsalita si pari Sibyla: Ako'y walang ano mang sasabihin sa kanya!... !nagsasayang ako rito ng panahon! Gayon din ang wika ko, ang dugtong ng isang agustino; tayo na? Hindi kaya lalong magaling na ating siyasatin kung papaano ang kanyang iniisip? ang tanong ni pari Salvi; sa ganya'y maiilagan natin ang mga upasala ng mga makaaalam.. at maipaaalaala natin sa kanya ... ang kanyang mga katungkulan ...sa Religion,.. Magtuloy po ang mga kamahalan ninyo, kung inyong ibig! anang ayudante, na hatid ang binatang hindi nakauunawa ng griego, na ngayo'y lumalabas na taglay ang isang pagmumukhang kinikinangan ng katuwaan. Naunang pumasok si pari Sibyla; sa likura'y sumusunod si pari Salvi, si pari Manuel Martin at ang iba pang mga fraile. Sila'y nangagsiyukod ng boong kapakumbabaan, liban na lamang kay pari Sibyla, na pinapanatili, sampo sa kanyang pagyukod, ang tanging anyo ng isang nakatataas kay sa iba; na ano pa't baligtad sa guinawa ni pari Salvi, na halos hinutok ang bayawang. Sino po sa mga kamahalan ninyo si pari Damaso? ang biglang itinanong ng Gobernador General, na hindi man lamang sila pinaupo, hindi sila kinumusta, at hindi sila pinagsabihan niyang mga salitang pangpapuri na pinagkaugaliang tanggapin ng gayong mga katataas na uring mga tao. Hindi po, guinoo, kasama namin si pari Damaso! ang sagot ni pari Sibyla ng halos gayon ding masaklap na pananalita. Nakahiga po sa banig at may sakit ang lingkod ng kamahalan ninyo! ang idinugtong na boong kapakumbabaan ni pari Salvi; pagkatapos na magtamo ng lugod na makabati po sa inyo at makumusta namin ang inyong kalagayan, ayon sa nararapat gawin ng lahat ng mababait na mga lingkod ng Hari at ng lahat ng taong may pinag-aralan, naparito po naman kami sa ngalan ng mapitagang lingkod ninyo, na may kasaliwang palad na.... Oh! ang isinalabat ng Kapitan General, na pinipihit ang silla sa pamamag-itan ng isang paa nito at saka ngumiting nangangatal, kung ang lahat ng mga lingkod ng aking kamahalan ay katulad ng kamahalan ni pari Damaso, lalong iibiguin ko pang ako na ang maglingkod sa akin ding kamahalan! Ang mga kagalangalang na mga fraile na pawang nakatayo ang katawan ay nangagsisitayo naman ang kanilang kaluluwa sa ganitong pagkasasalabat. Kayo po'y mangagsiupo! ang idinugtong ng Kapitan General, pagkatapos ng sumandaling pagtiguil, at pinatamis ng kaunti ang kanyang pangungusap. Lumalakad na patiad si kapitang Tiagong nakafrak; hatid niya't tangan sa kamay ni Maria Kiara, na pumasok na halos hindi makahakbang at kiming kimi. Gayon ma'y gumamit ng kalugod-lugod at mapitagang pagyukod. Ang guinoong binibini po bang ito ang anak ninyo? ang tanong na nagtataka ng Kapitan General. At inyo po, aking General! ang sagot ni kapitang Tiago ng boong kataimtiman. Nangasidilat ang Alkalde at ang mga ayudante; datapuwa't nanatili sa hindi pagngigiti ang Kapitan General, iniabot ang kamay sa binibini at sa kanya'y sinabi ng matimyas na pananalita: Mapapalad ang mga magugulang na may mga anak na babaeng gaya po ninyo, guinoong binibini! Kayo po'y ibinalita sa aking karapatdapat na kayo'y pagpitaganan at pangguilalasan ... hinangad ko kayong makita upang kayo'y pasalamatan dahil sa magandang guinawa po ninyo ngayong araw na ito. Nalalaman kong "lahat" at hindi ko lilimutin ang marangal ninyong inasal pagsulat ko sa Gobierno ng Hari. Samantala'y itulot po ninyo, guinoong binibini, na pangalan ng dakilang Hari na dito'y aking ipinakikiharap, at umiibig ng "kapayapaan" at "kapanatagan" ng kanyang mga tapat na loob na nasasakop, at sa pangalan ko naman, na pangalan ng isang amang may mga anak na babaeng kasing gulang po ninyo, na kayo'y pasalamatan ng boong ligaya, at ipagtagubiling bigyan ng isang ganting pala! Guinoo!...ang tugon ni Maria Klarang nangangatal. Nahulaan ng Kapitan General kung ano ang talagang ibig niyang sabihin at sumagot: Totoo pong magaling, guinoong binibini, na kayo'y magkasiya sa galak ng inyong sariling budhi at sa pagmamahal ng inyong mga kababayan, na ang katunaya'y siya ngang lalong magaling na ganting pala, at hindi na tayo dapat humingi pa ng iba. Datapuwa't huwag po ninyong ikait sa akin ang magandang pagkakataong aking maipakilala na, kung marunong magparusa ang Justikia'y marunong di namang gumanting pala, at siya'y hindi parating "bulag." Sinalita ng Kapitan General sa isang paraang makahulugan at lalong malakas ang lahat ng mga salitang napapaguitanan ng lambal na koma. Naghihintay po ng mga utos ng kamahalan ninyo si guinoong Juan Krisostomo Ibarra! ang malakas na sabi ng isang ayudante. Nangatal si Maria Klara. Ah! ang biglang sinabi ng Kapitan General, tulot po ninyo, guinoong binibini, na sa layo'y sabihin ang aking nais na kayo'y muli kong makita bago ko iwan ang bayang ito: mayroon pa po akong totoong mahahalagang bagay na sa inyo'y aking sasabihin. Guinoong Alkalde, sasamahan po ninyo ako sa boong aking pagpapasial na ibig kong gawing lakad, pagkatapos ng pakikipagsalitaan kay guinoong Ibarra, na kami lamang dalawa ang mag-uusap. Itulot po ng kamahalan ninyo, ani pari Salvi ng boong kapakumbabaan, na sa inyo'y ipaalaalang si guinoong Ibarra'y exkomulgado.... Sinalabat siya ng Kapitan General at ito ang sinabi: Lubos kong ikinatutuwang walang iba akong dapat ipamanglaw kung di ang kalagayan ni pari Damaso, na aking hinahangad ng "taimtim sa aking loob" na siya'y "ganap na gumaling," sa pagka't hindi marahil lubhang makapagpapasaya ng loob sa kanyang gulang ang isang "paglalakbay sa Espana," dahil sa karamdaman ng kanyang katawan. Datapuwa't ito'y maalinsunod sa kanya ... at samantala'y ingatan nawa ng Dios ang inyong mga kamahalan! Nangagsialis ang isa't isa. At tunay ngang maaalinsunod sa kanya! ang ibinubulong ni pari Salvi, paglabas. Tingnan natin kung sino ang mauunang maglalakbay agad! ang Idinugtong ng isa pang frankiskano. Yayao ako ngayon din! ang sabing masama ang loob ni pari Sibyla. At kami paparoon sa aming lalawigan! ang sinabi ng mga agustino. Hindi matiis ng isa't isa, sa dahil na masamang kagagawan ng isang frankiskano'y kinausap sila ng Kapitan General ng malaking kalamigan. Nasalabong nila sa antesala si Ibarra, na sa kanila'y nagpakaing iilan pa lamang ang oras na nakararaan. Hindi sila nagbatian, nguni't nagkaroon ng mga tinginang lubhang marami ang sinasaysay. Iba naman ang guinawa ng Alkalde; ng wala na roon ang mga fralle'y binati siya at maguiliw na iniabot sa kanya ang kamay, datapuwa't hindi sila nakapagsalitaan ng ano man, dahil sa pagdating ng ayudante. Nasalubong niya sa pintuan si Maria Klara: maraming bagay rin ang mga sinabi ng titigang guinawa ng dalawa, nguni't ibang iba sa mga sinalita ng mga mata ng mga fraile. Humakbang ng ilang patungo sa kanya ang Kapitan General. Lubos na lubos ang aking galak sa aking mahigpit na pakikikamay sa inyo, guinoong Ibarra. Itulot po ninyo sa aking kayo'y tanggapin ko ng boong pagpapalagay ng loob. Tunay nga namang pinanonood at pinagmamasid ang binata ng Kapitan General na napagkikilala ang kanyang katuwaan. Guinoo ... ang ganyang pagkalakilaking kagandahan ng loob.... Nakasusugat sa akin ang inyong pagtataka, inyong ipinakikilala sa aking hindi ninyo inaasahang kayo'y pagpapakitaan ko ng magandang loob sa pagtanggap ko sa inyo: ito'y pagkukulang tiwala sa aking pagmamahal sa katuwiran. Hindi po pagbibigay ng katuwiran, guinoo, kung di pagpapautang ng loob ang isang pagtanggap katoto sa isang gaya kong walang ano man kahulugang sumasailalim ng kapangyarihan ng mahal na Hari. Mabuti, mabuti! anang Gobernador General na naupo at tuloy itinuro sa kanya ang isang upuan; bayaan ninyong ako'y magtamo ng sandaling pagbubukas ng puso; totoong malaki ang aking pagkalugod sa inyong kaasalan; kaya nga't kayo'y inihingi ko na sa Gobierno ng Hari ng isang ganting palang dangal (kondekorakion), dahil sa kaisipan ninyong pagkakaawang gawang pagtatayo ng isang paaralan ... Kung nagsalita lamang kayo sa akin, pinanood ko sana ng boong tuwa ang pagdidiwang na guinawa at marahil ay nailigtas ko kayo sa isang sama ng loob. Sa ganang aki'y ipinalalagay kong napakaliit ang aking adhika, ang isinagot ng binata, na hindi ko inakalang may kaukulang karapatan upang abalahin ko ang inyong kaisipan na lubhang maraming pinangangasiwaan; bukod sa ang katungkulan ko'y sa unang puno ng aking lalawigan magsalita muna. Iguinalaw ng Kapitan General ang kanyang ulo, na nagpapakilala ng kanyang ligaya, at nalalao'y lalong gumagamit ng anyong pagpapalagay ng loob, at nagpatuloy ng pananalita: Tungkol sa samaan ng loob na nangyari sa inyo at kay pari Damaso, huwag po kayong matatakot at huwag din namang mag-iingat ng pagtatanim hindi sasalangin ang isa man lamang buhok ninyo sa ulo samantalang ako ang namamahala sa Kapuluan, at tungkol naman sa exkomunion, kakausapin ko na ang Arzobispo, sa pagka't kinakailangang makibagay tayo sa lakad ng panahon: dito'y hindi tayo makapagtatawa sa mga bagay na ito sa hayagang gaya sa Espana o sa paham na Europa. Gayon ma'y dapat kayong magpakaingat sa hinaharap na panahon; nakipagtunggali kayo ng paharapan sa mga kapisanang dahil sa kanilang kahulugan at kayamana'y kinakailangang siya'y igalang. Nguni't kayo'y aking tatangkilikin, sa pagka't kinalulugdan ko ang mga mababait na anak, kinalulugdan ko ang magbigay unlak sa kapurihan ng mga namatay ng magulang; ako man nama'y umibig din sa aking mga magugulang, at !tulungan ako ng Dios! hindi ko maalaman ang aking gagawin sa kalagayan po ninyo!.... At biglang biglang binago ang salitaan, at tumanong: Ibinalita sa aking galing daw po kayo sa Europa, ?natira ba kayo sa Madrid? Opo, natira akong ilang buwan doon. Hindi ba ninyo naririnig sa mga salitaan doon ang aking familia? Bagong kaaalis pa po ninyo ng ako'y magtamo ng kapurihang ipakilala sa inyong familia. At kung gayo'y bakit naparito kayo ng walang dala na ano mang sulat na pangtagubilin sa akin at ng kayo'y aking tangkilikin? Guinoo, ang sagot ni Ibarrang kasabay ang pagyukod, sa pagka't hindi tuloy tuloy na galing ako sa Espana, at sa pagka't palibhasa'y sinabi sa akin kung ano po ang kaugalian ninyo, inaaala kong hindi lamang walang kabuluhan ang isang sulat na pangtagubilin sa inyong ako'y inyong tangkilikin, kung di naman isang kapaslangan po sa inyo: talagang natatagubilin sa inyo kaming mga filipinong lahat. Nasnaw ang isang ngiti sa mga labi ng matandang militar, na madalang na muling sumagot, na anaki'y sinusukat at tinitimbang ang kanyang mga salita: Ikinaliligaya kong umisip kayo ng papaganyan, at ... ganyan nga sana! Gayon man, binata, dapat po ninyong maalaman kung ano ang mga mabibigat na bagay na pinapas-an namin sa Fiilpinas, Dito'y kaming mga matatandang mga militar, kinakaliangang gawin namin at lumagay kami sa lahat; Hari, Ministro ng Estado, ng Guerra, ng Gobernakion, ng Fomento, ng Grakia at Justikia at iba pa, at ang lalo pang masama'y kinakailangan naming ipagtanong ang bawa't bagay sa malayong Inang Bayan, na sinasang-ayunan o minamasama, ng papikit kung minsan, ayon sa kasalukuyang panahon, ang aming mga panukalang kahingian. At !bago sasabihin namin mga kastilang; Ang yumayakap ng malaki'y hindi nakapipisil na mabuti! Bukod sa rito'y ang karaniwan, napaparito kaming bahagya na napagkikilala ang lupaing ito, at iniiwan namin pagpapasimula naming makilala. Sa inyo'y makapagsasalita ako ng walang ligoyligoy, sa pagka't walang kabuluhang magpakunuwari ako ng ibang bagay. Kaya nga kung sa Espana, na bawa't bagay may ukol na kanyang ministro, na ipinanganak at lumaki rin sa lupaing iyon; na may mga pamahayagan at napagkikilala ang munakala ng mga mamamayan, na iminumulat at ipinauunawa sa Gobierno ang kanyang mga kamalian ng kanya ring mga kamay, gayon ma'y hindi wasto at maraming totoo ang mga kakulangan, isang himala na dito'y hindi magkagulo-gulong lahat, sa kakulangan ng mga kagalingang sinabi ko na, bukod sa rito'y may isang makapangyarihang kaaway na humahadlang sa lihim sa ikagagaling nitong Kapuluan at lumulubid sa kadiliman ng ikahihinto nito sa pagsulong sa guinhawa at dangal. Hindi nagkukulang ng magagandang panukala ang mga namamamahala, nguni't napipilitan kaming gumamit ng mga mata at mga bisig ng iba na ang karaniwa'y hindi namin kilala, na marahil hindi ang paglilingkod sa kanyang sariling Bayan ang guinagawa, kung di ang paglilingkod lamang sa sariling iguiguinhawa. Ito'y hindi kasalanan namin, kung di sa kalakaran ng panahon; hindi kakaunti ang naitutulong sa amin ng mga fraile, datapuwa't hindi na makasasapat sila ... Ibig kong ipagmalasakit kayo, at ibig ko sanang huwag makapagpahamak sa inyo ng ano man ang mga kakulangan ng kasalukuyang sinusunod naming pamamahala ... hindi ko mangyaring maampon ang lahat, at hindi naman makapagsakdal na lahat sa akin. ?May magagawa po ba ako sa inyong mapakikinabangan ninyo kahi't kakaunti? ?mayroon po ba kayong ano mang ibig hingi sa akin? Nagnilay-nilay si Ibarra. Guinoo, ang isinagot, ang lalong malaking nais ko'y ang ililigaya nitong aking bayan, ligayang ibig ko sanang maguing kautangan niya sa Inang Bayan, at sa pagpupumilit ng aking mga kababayan, at mabigkisan ang Inang Bayan at ang aking mga kababayan ng walang hanggang tali ng nagkakaisang mga adhika at ng nagkakaisang mga pag-aari. Ang Gobierno lamang ang makapagbibigay ng aking kahingian, pagkatapos ng mahabang panahong laguing pagsusumakit at ng tapat na mga pagbabago ng mga kautusan. Tinitigang sandali ng Kapitan General, titig na tinumbasan ni Ibarra ng gayon din katagal na titig. Kayo po ang unang lalaking nakausap ko sa lupaing ito! ang biglang sinabi at iniabot sa kanya ang kamay. Wala po kayong nakikita kung di ang mga taong dito sa kiudad ay humihilahod, hindi po ninyo nadadalaw ang pinararatangang mga dampa sa aming mga bayan; kung mamasid po sana ninyo sila'y makakakita kayo ng tunay na may magandang puso at mga dalisay na kaasalan. Nagtindig ang Kapitan Ganeral at nagpasyal ng pakabikabila sa salas. Guinoong Ibarra, ang pagdaka'y sinabi, na biglang tumiguil, ang binata'y tumindig; marahil yayao ako sa loob ng isang buwan; hindi nauukol sa inyong bayan ang patakbo ng inyong isip at ang inyong pinag-aralan. Ipagbili po ninyo ang lahat ninyong mga ariarian, paghusayin ninyo ang inyong kaban ng damit at sumama kayo sa akin sa Europa; ang singaw ng lupa roo'y makagagaling sa inyo. Hindi ko kalilimutan hanggang nabubuhay ang magandang loob na pakita sa akin ng inyo pong kamahalan! ang isinagot ni Ibarrang nababagbag ng kaunti ang kalooban; datapuwa't dapat akong tumira sa lupaing kinabuhayan ng aking mga magugulang..... Kinamatayan nila, ang lalong karapatdapat ninyong sabihin! Maniwala po kayo sa akin, marahil higuit ang aking pagkakilala sa inyong lupain kay sa inyo ... !Ah! maalaala ko pala, ang kanyang biglang sinabi na nagbago ng anyo ng pananalita, kayo'y mag-aasawa sa isang dalagang karapatdapat sambahin, ay binibinbin sa kayo dito! !Humayo kayo! !humayo kayo sa kanyang tabi at ng lalo kayong magkaroon ng kalayaan ay paparituhin ninyo sa akin ang kanyang ama, ang idinagdag na nakangiti. Gayon ma'y huwag ninyong lilimuting ibig kong samahan ninyo ako sa pagpapasyal. Yumukod si Ibarra at yumao. Tinawag ng Kapitan General ang kanyang ayudante. Nagagalak ako anya, na tinatapiktapik ang balikat ng ayudante; ngayon ko lamang nakita kung paano ang paraan upang maguing isang magaling na kastila, na hindi kinakailangang talikdan ang pagka magaling na filipino, at sintahin ang kanyang sariling bayan; sa kawakasa'y naipakilala ko ngayon sa mga fraile na hindi laruan nila ang lahat sa atin; !binigyang butas ako ng binatang ito sa paggawa ng gayon, at hindi malalao't mabibigyan ko ng tapat na tumbas ang fraile! !Sayang at ang binatang iya'y balang araw ay ... datapuwa't paparituhin mo ang Alkalde sa akin! Humarap karakaraka sa kanya ang Alkalde. Guinoong Alkalde, ang sinabi sa kanya pagpasok niya, ng mailagang mangyari uli ang "napanood" ng kamahalan po ninyong mga "kagagawan", mga kagagawang dinaramdam ko, palibhasa'y "nakasisirang puri" sa Gobierno at sa lahat ng mga kastila, nangangahas akong ipagbilin sa inyo ng "totoong mahigpit" si guinoong Ibarra, upang hindi lamang ipagkaloob ninyo sa kanya ang mga kinakailangan at ng maganap niya ang kanyang mga panukalang nauukol sa ikapagkakapuri ng Inang-Bayan, kung di naman ipangilag ninyo sa hinaharap na panahong siya'y bagabaguin ng taong sino man at sa dahilang paano mang paraan. Napag unawa ng Alkalde ang sa kanya'y pagsisi, kaya nga't siya'y yumukod upang mailihim ang kagulumihanan ng kanyang loob. Ipasabi po ninyo ang gayon din sa alferez na siyang nag-uutos dito sa "sekkion", at inyo pong siyasatin kung tunay ngang may mga tanging kagagawang sarili ang guinoong iyan, na hindi sinasabi ng mga "reglamento": hindi lamang iisang karaingan ang aking naringig tungkol sa ganitong bagay. Humarap si kapitang Tiagong matigas ang damit na magaling ang pagkakaprinsa. Don Santiago, ang sa kanya'y sinabi ng kapitan General sa salitang mairog, hindi pa nalalaong aking sinaysay ang aking pakikianib sa inyo ng galak, dahil sa pagkakapalad ninyong magkaroon ng isang anak na babaeng gaya na nga baga ng binibining de los Santos, ngayo'y nakikisama naman ako sa galak ninyo, dahil sa inyong mamanugangin: ang katotohanan nga'y ang lalong mabait sa mga anak na babae ay karapatdapat sa lalong magaling na mamamayang lalaki sa Filipinas. ?Hindi po ba mangyaring aking maalaman sa inyo kung kailang kaya ipagsasaya ang kanilang pagkakasal? Guinoo!... ang pautal na sabi ni Kapitang Tiago, at pinahid ang pawis na umaagos sa kanyang noo. Aba! !ayon sa masid ko'y wala pang matibayang taning! Sakali't kulang ng mga padrino'y aking ikagagalak ng malaki na ako ay maguing isa sa kanila. Ito'y ng mapawi ang aking masamang pakilasa sa maraming kasalang linabasan ko rito ng padrino hangga ngayon! ang idinugtong, na ang Alkalde ang pinagsasabihan. Siya nga po! ang isinagot ni Kapitang Tiago, kasabay ang isang ngiting nakaaakit sa pagkahabag sa kanya. Pinaroonan si Maria Klara ni Ibarrang halos tumatakbo sa paglakad: maraming lubhang sasabihin at isasaysay niya sa kaniyang kasintahan. Nakaringig siya ng masasayang vokes sa isa sa mga tahanan ng bahay, kaya't siya'y marahang tumawag sa pintuan. Sinong tumatawag? ani Maria Klara. Ako! Tumahimik ang mga vokes at ang pintua'y....hindi nabuksan. Ako ang tumatawag, ?makapapasok ba ako? ang tanong ng binata, na ang puso'y tumitibok ng lubhang malakas. Nanatili ang katahimikan. Ng makaraan ang sandali'y mararahang mga hakbang ang nangagsilapit sa pinto, at ibinulong sa butas ng susian ng masayang vokes ni Sinang. Krisostomo, pasasa teatro kami ngayong gabi; isulat mo ang ibig mong sabihin kay Maria Klara. At nangagsilayo ang mga hakbang na matulin ding gaya ng pagkalapit. Ano ang kahulugan kaya nito? ang ibinulong ni Ibarrang naglilining-lining at untiunting lumalayo sa pintuan. =XXXVIII.= =ANG PROKESION.= Paggabi, at ng nasisindi ng lahat ang mga farol sa mga bintana, guinawa ang ikaapat na paglabas ng prokesion, na sinasabayan ng repique ng mga kampana at ng talastas ng dating mga putukan. Ang Kapitan General na nagpapasyal ng lakad, na kaakbay ang kanyang dalawang ayudante, si Kapitang Tiago, ang Alkalde, ang Alferez at si Ibarra, na pinangungunahan ng mga guardia kivil at ng mga punong-bayan, na siyang nangagwawahi ng daan at nagpapatabi sa tao, inanyayahan silang doon manood ng pagdaan ng prokesion sa bahay ng Gobernadorkillo, na nagpatayo sa harapan ng isang tablado, upang doon saysayin ang isang loa (pagpupuri) sa pag bibigay dangal sa Santong Patron. Tinalikdan marahil ng boong galak ni Ibarra ang pakikinig ng tulang iyon, palibhasa'y lalong minamagaling pa niyang doon na manood ng prokesion sa bahay ni Kapitang Tiago, na kinatitirahan ni Maria at ng kaniyang mga kaibigang babae, nguni't sa pagka't ibig ng Kapitan General na mapakinggan ang loa, napilitan siyang mag-aliw na lamang sa pag-asang si Maria Klara'y kanyang makikita sa teatro. Ang pasimula ng prokesio'y mga "kiriales" na pilak, na taglay ng tatlong mga sakristang nangakaguantes, sumusunod ang mga bata sa paaralang kasama ang kanilang maestro; pagkatapos ay ang mga batang may dalang mga farol na papel, na iba't iba ang mga kulay at anyo, nakalagay sa dulo ng isang tiking humiguit kumulang ang haba sa napapamutihan ng alinsunod sa naisipan ng mga bata, sa pagka't ang nagkakagugol ng pag-ilaw na ito'y ang mga musmos sa nayon at ang nayon, at ang pinabahalaan. Maligayang guinaganap nila ang tungkuling itong iniatang sa kanila ng matanda sa nayon; bawa't isa'y nagmumunakala at gumagawa ng kanyang farol, pinapamutihan ng magalingin nilang mga sabit at ng maliliit na mga bandila, alinsunod naman sa kalagayan ng kanilang bulsa, at saka iniilawan ng isang upos ng kandila, sakali't makapanghingi sila sa isang kaibigan o kamag-anak na sakristan, o kung dili kaya'y bumibili sila ng isang maliit na kandilang mapula, na guinagamit ng mga insik sa kanilang mga altar. Sa kalaguitnaa'y nagpaparoo't parito ang mga alguakil at mga teniente ng justikia, upang pangasiwaang huwag magkawatak-watak ang mga hanay at huwag magkabunton-bunton ang mga tao, at sa ganitong kadahilana'y guinagawa nilang tagapamag-itan ang kanilang varas, sa pagkat sa mga panghahampas nila nito, na ipinamamahagui nila ng ukol at katatagang lakas nasusunduan nila ang pagkaunlak at karikitan ng mga prokekion, sa ikababanal ng mga kaluluwa at ininingning ng mga pagdiriwang ng religion! Samantalang ipinamamahagui ng walang bayad ng mga alguakil ang ganitong pangbanal na mga palo ng yantok, ang iba nama'y namimigay rin ng walang bayad ng malalaki't maliliit na mga kandila, at ng sa gayo'y kanilang maaliw ang mga pinalo. Guinoong Alkalde, ani Ibarra, ng sabing mahina, guinagawa po ba ang mga pamamalong iyan upang mabigyang kaparusahan ang mga makasalanan, o dahilan lamang na kanilang naibigan? Sumasakatuwiran po kayo, guinoong Ibarra! ang sagot ng Kapitan General na naringig ang gayong katanungan: nakapagtataka ang ganitong napapanood na ... katampalasanan sa bawa't maparitong taga ibang lupain. Nararapat ngang ipagbawal. Hindi maalaman kung ano ang dahil at kung bakit ang nangungunang santo'y si San Juan Bautista. Sa nakikitang kalagayan niya'y masasabing hindi totoong kinalulugdan ng mga tao ang mga kagagawan ng pinsan ng ating Panginoong Jesukristo; tunay nga't siya'y may mga paa't binting dalaga, at may pagmumukhang ermitano, datapuwa't ang kinalalagyan niya'y isang lumang andas na kahoy, at siya'y dinidimlan ng ilang mga batang may mga dalang farol na papel na walang ilaw, na nangagpapaluan nang lihim ng kanikanilang farol ang isa't isa. Kulang palad! ang ibinubulong ng filosofo Tasio, na pinanonood ang prosekion mula sa daan; hindi makapagbibigay kagalingan sa iyo ang ikaw ang naunang nagsaysay ng Magandang Balita, at ang kahi't yumukod sa iyo si Jesus! !hindi nakapagbibigay kagalingan sa iyo ang inyong malaking pananampalataya't ang iyong pagpapakahirap, at ang iyo man lamang pagkamatay dahil sa pagwalanggalang mo ng katotohanan at ng iyong pinananaligan; linilimot ang lahat ng ito ng mga tao, pagka walang taglay kung di ang sariling mga karapatan! Lalong magaling pa ang magsermon sa mga simbahan kay sa maguing kawiliwiling tinig na sumisigaw sa mga ilang, nagpapakilala sa iyo ang mga bagay na ito kung ano ang Filipinas. Kung pano sana ang iyong kinain at hindi mga balang, kung ang dinamit mo sana'y sutla at hindi balat ng mga hayop, kung nakipanig ka sa isang Kapisanan ng mga fraile.... Nguni't inihinto ng matandang lalaki ang kanyang mga pagsisi, sa pagka't dumarating si San Frankisko. Hindi ba sinabi ko na nga? ang itinuloy na ngumingiti ng patuya; ito'y na sa isang karro at !Santo Dios! gaano karaming mga ilaw at gaano karaming mga farol na kristal! !Kailan ma'y hindi ka naliguid ng ganyang karaming mga pangliwanag, Giovanni Bernardone! !At pagkagalinggaling na musikal ibang mga tinig ang ipinaringig ng mga anak mo ng mamatay na ikaw! Datapuwa, !kagalanggalang at mapakumbabang nagtayo ng isang Kapisanan, kung mabuhay kang mag-uli ngayon, wala kang ibang makikita kung di nga haling na Eliasis de Kortona, at sakali't makilala ka ng iyong mga anak, ibibilanggo ikaw at marahil ay mawangis ka sa kinaratnan ni Kesario de Speyer! Sumusunod sa musika ang isang estandarte na kinalalarawanan ng santo ring iyon, datapuwa't may pitong pakpak. Dala ang estandarteng iyon ng mga "hermano terkero," na nakahabitong guingon at nagdarasal ng malakas at sa anyong kaawa-awang tinig. Ayawan kung ano ang dahil ng pagkakagayon, sumusunod doon si Santa Maria Magdalena, na pagkagandagandang larawang may saganang buhok, may panyong pinyang bordado sa mga daliring puno ng mga singsing, at nararamtan ng damit na sutlang may pamuting mga malalapad na guinto. Naliliguid siya ng mga ilaw at ng inkienso; nanganganino sa kanyang mga luhang virdrio ang mga kulay ng mga ilaw "bengala," na nagbibigay sa prokesion ng anyong kahimahimala, kaya nga't kung minsa'y lumuluha ang santang makasalanan ng verde, kung minsa'y pula, minsa'y azul at iba pa. Hindi nagpapasimula ang mga bahay ng pagpapaningas na mga ilaw na ito kung di kung nagdaraan si San Frankisko; hindi tinatamo ni San Juan Bautista ang ganitong mga karangalan, kaya't dalidaling nagdaraan, na kanyang pagkahiya na siya lamang ang bukod na ang pananamit ay balat ng mga hayop sa guitna ng gayong karaming mga taong lipos ng guinto at mga mahalagang bato. Nariyan na ang ating santa! anang anak na babae ng gobernadorkillo sa kanyang mga panauhin; ipinahiram ko sa kanya ang aking mga singsing, nguni't ng ako'y magtamo ng langit. Nangagsisitiguil ang mga nangagsisi ilaw sa paliquid ng tablado upang mapakinggan ang LOA (pagpupuri), gayon din ang guinagawa ng mga santo; ibig na man nila o ng sa kanila'y nangagdadalang makinig ng mga tula. Sa pagka pagod ng kahihintay ng mga nangagdadala kay San Juan, sila'y nangagsiupo ng patingkayad, at pinagkaisahan nilang ilagay muna sa lupa ang santo. Baka maggalit ang aguakil ang tutol ng isa. Hes! !diyata't sa sakristia'y inilalagay lamang siya sa isang sulok na may mga bahay ng gagamba! At ng mapalagay na sa lupa si San Juan, siya'y nagmukhang tila isa sa mga taong-bayan. Nagpapasimula ang hanay ng mga babae buhat kay Magdalena, ang kaibhan lamang ay hindi nagsisimula muna sa hanay ng mga batang babae, na gaya ng mga lalaki, kung di ang mga matatandang babae ang nangunguna at sumusunod ang mga dalaga na siyang nangasahuli ng prokesion hanggang sa karro ng Virgen na sinusundan ng kura na napapandungan ng palio. Pakana ang kaugaliang ito ni pari Damaso, na siyang may sabi: "Hindi ang mga matatandang babae ang kinalulugdan ng Virgen kung di ang mga dalaga", bagay na isinasama ng mukha ng maraming babaeng mapag-anyong banal, nguni't sumasang-ayon sila at ng mapagbigyang loob ang Virgen. Sumusunod kay Magdalena si San Diego, baga man sila hindi niya ikinatutuwa ang gayong kalagayan, sa pagka't nananatili sa kanyang mukha ang kahapisan, na gaya rin kaninang umaga ng sumusunod siya sa likuran ni San Frankisko. Anim na mga "hermana terkera" ang humihila sa kanyang karro, dahil sa kung anong pangako o pagkakaramdam; ang katotohana'y sila ang humihila, at taglay nila ang boong pagsusumipag. Huminto si San Diego sa harap ng tablado at naghihintay na siya'y handugan ng bati. Datapuwa't kinakailangang hintayin ang karro ng Virgeng pinangungunahan ng mga taong suot "fantasma" o multo, na nakagugulat sa mga bata; kaya nga't naririnig ang iyakan at sigawan ng mga sanggol na mga haling ang kaisipan. Gayon man, sa guitna ng madilim na pulutong na iyon ng mga habito, mga kapukhon, mga kordon (lubid) at mga lambong, na kaalakbay yaong dasal na pahumal at hindi nagbabago ang tinig, na papanood na wangis sa mga mapuputing mga jazmin, tulad sa mga sariwang sampaga nahahalo sa mga lumang mga basahan, ang labing dalawang batang babaeng nagagayasan ng puti, nakokoronahan ng mga bulaklak, kulot ang buhok, nagniningning ang mga matang kahuad ng kanilang mga kollar; walang pinag-ibhan sa mga angel ng kaliwanagang napipilit ng mga multo. Sila'y pawang nakakapit sa dalawang mga sintas na azul na nakatali sa karro ng Virgen, na nagpapaalaala sa mga kalapating humihila sa "Primavera" (larawan ng pasimula ng tag-araw.) Pawang handa na sa pakikinig ang lahat ng mga larawan, na nagkakadaidaiti sila sa pag-ulinig ng mga tula; nakatitig ang lahat sa nakasiwang na kortina (tabing ng pintuan); sa kawakasa'y isang "aaah!" ng pangguiguilalas ang nagpumiglas sa mga labi ng lahat. At karapatdapat ngang pangguilalasan: siya'y isang malakilaki ng batang lalaking may mga pakpak, "botas" na pangpangabayo, banda, kinturon at sombrerong may mga plumaje. !Ang senor Alkalde mayor! ang sigaw ng isa; datapuwa't nagsimula ang himala ng mga kinapal ng pagsasaysay ng isang tulang kawangis din niya, at hindi niya isinama ng loob ang sa kanya'y pagtutulad sa Alkalde. Bakin pa sasaysayin dito ang mga sinabi sa wikang latin, tagalog at wikang kastila, na pawang tinula, ng kaawaawang binigyang pahirap ng gobernadorkillo? Linasap na ng mga bumabasa sa amin ang sermon ni pari Damaso kaninang umaga, at ayaw nga kaming sila'y lubhang palayawin ng napakarami namang mga kaguilaguilalas na mga bagay, bukod sa baka pa sumama ang loob sa amin ng frankiskano kung siya'y ihanap namin ng isang makakapangagaw, at ito ang aayaw kami, palibhasa'y kami taong payapa, sa kagalingan ng aming kapalaran. Ipinagpatuloy pagkatapos ang prokesion: ipinagpatuloy ni San Juan ang malabis ng saklap na kanyang paglalakad. Ng magdaan ang Virgen sa tapat ng bahay ni kapitang Tiago'y isang awit-kalangitan ang sa kanya'y bumati ng mga sinalita ng Arkangel. Yao'y isang tinig na kaayaaya, matining, mataguinting, nagmamakaawa, itinatangis wari ang "Ave Maria" ni Gounod, na sinasaliwan ng pianong siya rin ang tumutugtog at kaakbay niyang dumadalangin. Nagpakapipi ang musika ng prokesion, huminto ang pagdarasal at tumiguil pati ni pari Salvi. Nangangatal ang vokes at bumubunglos ng mga luha: higuit sa isang pagbati, ang sinasaysay niya'y isang mataos na dalangin, isang karaingan. Narinig ni Ibarra ang tinig mula sa kinalalagyang durungawan, at nanaog sa ibabaw ng kanyang puso ang pangingilabot at kalungkutan. Napagkilala niya ang sa kaluluwang iyong dinaramdam, na isinasaysay sa isang pag-awit, at nanganib siyang magtanong sa sarili ng kadahilanan ng gayong pagpipighati. Mapanglaw at nag-iisip-isip ng siya'y masumpong ng Kapitan General. Sasamahan ninyo ako sa pagkain sa mesa; pagsasalitaanan natin doon ang nauukol sa mga batang nangawala, ang sa kanya'y sinabi. Ako kaya baga ang pinagkakadahilanan? ang ibinulong ng binata, na baga man tinitingnan niya'y hindi niya nakikita ang Kapitan General, na kanyang sinundan ng wala sa kanyang loob. =XXXIX.= =SI DONA KONSOLAKION.= ?Bakit nakasara ang mga bintana ng bahay ng alferez? ?saan naroroon, samantalang nagdaraan ang prokesion, ang mukhang lalaki't nakabarong frankia na Medusa o Musa ng Guardia Kivil? Napagkilala kaya ni dona Konsolakiong lubhang nakasususot ang kanyang noong nababalatayan ng mga malalaking ugat, na wari'y siyang pinagdaraanan, hindi ng dugo, kung di ng suka at apdo; ang malaking tabako, karapatdapat na pamuti ng kaniyang moradong mga labi, at ang kanyang mainguiting titig, na sa kanyang pagsang-ayon sa isang magandang udyok ay hindi niya inibig na gambalain sa kanyang kalaguimlaguim na pagsungaw, ang mga katuwaan ng karamihang tao. !Ay! sa ganang kanya'y nagnawnaw lamang, ng panahon na naghahari ang kaligayahan, ang mga magagandang udiyok ng budhi. Mapanglaw ang bahay, sa pagka't nagkakatuwa ang bayan, na gaya na nga ng sinasabi ni Sinang; walang mga farol at mga bandera. Kung di lamang sa kentinela (bantay na sundalo) na nagpapasial sa pintuan, mawiwikang walang tao sa bahay. Isang malamlam na ilaw ang siyang lumiliwanag sa walang kahusayang salas, at siyang nagpapanganinag sa mga maruruming kapis na kinapitan ng mga bahay-gagamba at dinikitan ng alabok. Ang ginoong babae, ayon sa kanyang pinagkaratihang huwag gumawa at kakilakilabot; walang pamuti ang kanyang buhok liban na lamang sa isang panyong nakatali sa kanyang ulo, na doo'y pinababayaang makatakas ang mga maninipis at maiikling tungkos ng mga gusamot na buhok ang barong franelang asul, na siyang na sa ibabaw ng isa pang barong marahil ng una'y puti, at isang sayang kupas, na siyang bumabalot at nagpapahalata ng mga payat at lapad na mga hita, na nagkakapatong at ipinag-gagalawan ng mainam. Lumalabas sa kanyang bibig ang bugal-bugal na aso, na ibinubuga ng boong pagkayamot sa alang-alang, na kanyang tinitingnan-pagka ibinubukas ang mga mata. Kung napanood sana siya ni don Frankisko Kanamaque, marahil ipinalagay na siya'y isang hariharian sa bayan, o kung dilikaya'y mangkukulam, at pinamutihan pagka tapos ang kaniyang pagkatuklas na iyon ng mga pagwawariwari sa wikang tinda, na siya ang may likha upang kanyang maguing sariling gamit. Hindi nagsimba ng umagang iyon ang guinoong babae, hindi dahil sa siya'y aayaw, kun di baligtad, ibig sana niyang siya'y pakita sa karamihan at makinig ng sermon, nguni't hindi siya pinahintulutan ng kanyang asawa, at ang pagbabawal ay may kalakip, na gaya ng kinauugalian, na dalawa o tatlong lait, mga tungayaw at mga sikad. Napagkikilala ng alferez na totoong katawatawang manamit ang kanyang babae, na naaamoy sa kanya yaong tinatawag ng madlang "kalunya ng mga sundalo," at hindi nga magaling na siya'y ilantad sa mga mata ng mga matataas na tao sa pangulong bayan ng lalawigan, at kahi't sa mga taga ibang bayang doo'y nangagsidalo. Datapuwa't hindi gayon ang pinag-iisip ng babae. Talos niyang siya'y maganda, na siya'y may pagka anyong reina at malaki ang kahigtan niya kay Maria Klara sa kagalingang manamit at gayon din sa karikitan ng kaniyang mga damit: si Maria Klara'y nagtatapis, siya'y hindi't naka "saya suelta." Kinailangang sa kaniya'y sabihin ng alferez: "o itatahimik mo ang iyong bibig o ipadadala kata sa bayan mo sa kasisikad!" Hindi ibig ni dona Konsolakiong umuwi sa kanyang bayan sa kasisikad, nguni't umisip siya ng gagawing panghihiganti. Kailan ma'y hindi naguing karapatdapat makaakit sa kanino man ng pagpapalagay ng loob ang marilim na pagmumukha ng guinoong babaeng ito, kahi't kung siya'y nagpipinta, ng kanyang mukha, nguni siya'y totoong nakapagbigay balisa ng umagang iyon, lalong lalo na ng siya'y mapanood na magpabalikbalik ng paglakad sa magkabikabilang dulo ng bahay, na walang imik at wari mandi'y nagbabalakbalak ng isang bagay na kagulatgulat o makapapahamak: taglay ng kanyang paningin iyang sinag na ibinubuga ng isang ahas pagka inaakmaang lusayin kung siya'y nahuhuli; ang paninging yao'y malamig, nagninining, tumataos at may kadulingasan, karumaldumal, malupit. Ang lalong maliit na pagkakahidwa, ang lalong babahagyang hindi sinasadyang alatiit, humuhugot sa kanya ng isang salaula at napakaimbing lait na sumasampal sa kaluluwa; datapuwa't sino ma'y walang sumasagot: maguiguing isa pang malaking kasalanan ang mahinahong pakikiusap. Nagdaan sa gayong kalagayan ang maghapon. Palibhasa'y walang ano mang nakahahadlang sa kanya sapagka't piniguing ang kanyang asawa, ang budhi niya'y pinupuno ng guiyaguis: masasabing untiunting pinupuspos ang kanyang mga silakbo ng tilamsik at init ng lintik at nangagbabalang magsambulat ng isang imbing unos. Nangagsisiyukod na lahat sa kanyang paliguid, tulad sa mga uhay sa unang hihip ng bagyo: walang nasusunduang hadlang, hindi nakatitisod ng ano mang dulo o katayugang sukat mapagbuntuhan ng kanyang kayamutan; nanghihinuyo at nangangayupapang lahat ang mga sundalo at mga alila sa paliguidliguid niya. Ipinasara niya ang mga bintana upang huwag niyang maringig ang mga pagkakatuwa sa labas; ipinagbilin sa kentinela na huwag papasukin ang sino man. Nagbigkis ng isang panyo sa ulo at ng wari'y ito'y mailagang huwag sumambulat, at pinasindihan ang mga ilaw baga man may sikat pa ang araw. Ayon sa ating nakita na, piniit si Sisa, dahil sa panggugulo sa katiwasayan ng bayan at inihatid sa kuartel. Niyo'y wala roon ang alferez, kaya napilitan ang kahabaghabag na babaeng maglamay na magdamag na nakaupo sa isang bangko, na walang diwa ang titig. Nakita siya kinabukasan ng alferez, at sa pagkaibig na siya'y maipangilag sa ano mang kasakunaan sa mga araw na iyon ng kaguluhan, at sa kaayawan namang huwag magkaroon ng ano mang hindi kalugodlugod panoorin, ipinagbilin ng alferez sa mga sundalong alagaan si Sisa, kaawaang pagpakitaan ng maguiliw na kalooban at pakanin. Gayon ang naguing kalagayan sa loob ng dalawang araw ng babaeng sira ang pag-iisip. Ng gabing ito, ayawan kung dahil sa kalapitan doon ng bahay ni kapitang Tiago'y dumating hanggang sa kanya ang mapanglaw na kanta ni Maria Klara, o kung dili kaya'y pinukaw ng ibang mga tinig ang pagkaalaala niya ng kanyang mga dating kanta, sa papaano man ang dahil, pinasimulaan niyang kantahin ang mga "kundiman" nang kanyang kabataan. Pinakikinggan siya nang mga sundalo at hindi nangagsisiimik: !ay! sa kanila'y nagpapagunita ang mga tinig na iyon ng mga panahong una, yaong mga gunita ng panahong hindi pa narurungisan ang kalinisan ng kanilang budhi. Narinig din siya ni dona Konsolakion sa oras na iyon ng kanyang kainipan, at ng kanyang maalaman kung sino ang kumakanta'y nag-utos: Papanhikin ninyo siya agad-agad! ang kanyang sinabi pagkaraan ng ilang sandaling kanyang pag-iisip-isip. Isang bagay na nakakahuwad ng ngiti ang siyang nasnaw sa kanyang tuyong mga labi. Ipinanhik doon si Sisa, na humarap na di nagulomihanan, na hindi nagpahalata ng pagtataka o takot: tila mandin wala siyang nakikitang sino mang guinoong babae. Ito'y nakasugat sa loob ng mapagmataas na Musa, na ang boong akala'y nakaaakit sa paggalang at pagkagulat ang kanyang kalagayan. Umubo ang alfereza, humudyat sa mga sundalong mangagsiya-o, kinuha ang latigo ng kanyang asawa sa pagka sabit, at nagsalita ng mabangis na tinig sa babaeng sira ang isip: "!Vamos, magkantar ikaw!" Isa sa mga magagandang kaugalian ng guinoong babaeng ito ang magpakasumikap na huwag niyang maalaman ang wikang tagalog, o kung dili ma'y nagpapakunwaring hindi niya nalalaman ang tagalog na ano pa't sinasadyang magpautal-utal at magpamalimali ng pananalita: sa gayo'y magagawa niya ang pag-aanyo ng tunay na "orofea", na gaya ng kaniyang karaniwang sabihin. !At magaling nga naman ang kanyang guinagawa! sa pagka't kung pinahihirapan niya ang wikang tagalog, ang wikang kastila'y hindi lumiligtas sa gayong katampalasanan, sa nauukol sa gramatika at gayon din sa pangungusap. At gayon man'y !guinawa ng kanyang asawa, ng mga silla at ng mga zapatos ang boong kaya upang siya'y maturuan! Isa sa mga salitang lalong pinagkahirapang totoo niya, na ano pa't daig ang pagkakahirap ni Khampollion sa mga geroglifiko, ay ang sabing "Filipinas." Ayon sa sabihanan, kinabukasan ng araw ng sa kanila'y pagkakasal, sa pakikipag-usap sa kanyang asawa, na ng panahong iyo'y kabo pa lamang, sinabi ni dona Konsolakiong "Pilipinas"; inakala ng kabong katungkulan niyang ipakilala ang pagkakamali at turuan, kaya nga't kanyang tinuktukan at pinagsabihan: "Sabihin mong Felipinas, babae, huwag ka sanang hayop. ?Hindi mo ba nalalamang ganyan ang pangalan ng iyong p.bayan dahil sa nanggaling sa Felipe?" Ang babaeng pinapanaguinip ang matimyas na lugod ng pagkabagong kasal, inibig sumunod at sinabing; "Felepinas". Inakala ng kabong nakalalapitlapit na, kaya dinagdagan ang mga pagtuktok, at sinigawan "Datapuwa, babae, hindi mo ba masabi: Felipe? Huwag mong kalimutan, talastasin mong ang haring Felipe ... quinto.... Sabihin mong Felipe, at saka mo iragdag ang "nas" na ang kahulugan sa wikang latin ay mga pulo ng mga indio, at masusunduan mo ang pangalan ng iyong rep-bayan!" Hinihipohipo ni Konsolakion, na ng panahong iyo'y lavandera, ang bukol o ang mga bukol ng kanyang ulo, at inulit, bagaman nagpapasimula na ang pagkaubos ng kanyang pagtitiis: "Fe ...lipe, Felipe ...nas, Felipenas, ?gayon nga ba?" Nangguilalas ng di ano lamang ang kabo. ?Bakit baga't "Felipenas" ang kinalabasan at hindi "Felipinas"? Alin sa dalawa: o sasabihing "Felipenas" o dapat sabihing "Felipi"? Minagaling ng kabong huwag ng umimik ng araw na iyon, iniwan ang kanyang asawa at maingat na nuhang tanong sa mga limbag. Dito'y napuspos ng hindi kawasa ang kanyang pagtataka; kinusot ang kanyang mga mata: Tingnan nating ... marahan! "Filipinas" ang siyang saysay ng lahat ng mga limbag, kung wikaing isa-isa ang mga letra; ang kanyang asawa at siya ay kakapuwa wala sa katuwiran. Bakit? ang ibinubulong, makapagsisinungaling baga ang Historia? ?Hindi baga sinasabi sa librong ito, na ang pangalang ito'y siyang dito'y ikinapit, alang-alang sa infante na si don Felipe? ?Bakit kaya nagkapaapaano ang pangalang ito? Baka kaya naman isang indio ang Alonso Saavedrang iyon?... Isinangguni ang kanyang mga pag-aalinlangan kay sargento Gomez, na ng panahon ng kanyang kabataa'y naghangad na magpari. Hindi man lamang pinapaguingdapat ng sargentong tingnan ang kabo, nagpalabas sa bibig ng isang kumpol na aso at sinagot siya ng lalong malaking pagmamayabang: Ng mga panahong una'y hindi sinasabing Felipe kung hindi Filipi: tayong mga tao ngayon, palibhasa'y naguiguing "frankhute" (nakikigagad ng ugali sa mga frankes), hindi natin matiis na magkasunod ang dalawang "i". Kaya nga ang taong may pinag-aralan, lalong lalo na sa Madrid, ?hindi ka ba napaparoon sa Madrid? ang taong may pinag-aralan ang wika ko, nagpapasimula na ng pananalita ng ganito: "menistro", "enritakion", "embitakion", "endino", at iba pa, sa pagka't ito ang tinatawag na pakikisang-ayon, sa kasalukuyang lakad ng kaugalian. Hindi napaparoon sa Madrid kailan man ang kabo, ito ang kadahilana't hindi niya nalalaman ang kung bakin gayon ang pananalita. !Pagkalalaking bagay ang natututuhan sa Madrid! Sa makatuwid ngayon ang dapat na pananalita'y?... Ayon sa pananalita ng una, ?alam mo na? Ang lupaing ito'y hindi pa pantas, !iayon mo sa kaugalian ng una: Filipinas! ang tugon ni Gomez ng boong pagpapawalang halaga. Sakali't masama ang pagkatanto ng kabo sa mga sarisaring wika, ang kapalit nama'y magaling siyang asawa: ang bagong kanyang napag-aralan ay dapat maalaman naman ng kanyang asawa, kaya't ipinagpatuloy niya ang pagtuturo. Konsola, ?ano ang tawag mo sa iyong p bayan? Ano ang aking itatawag sa kanya? alinsunod sa itinuro mo sa akin !Felifenas! Haguisin kata ng silla, p-!, kahapo'y magalinggaling na ang pagsasalita mo ng pangalang iyan, sa pagka't naaayon sa bagong kaugalian; datapuwa't ngayo'y dapat mong sabihin ng alinsunod sa matandang ugali Feli, hindi pala, !Filipinas! Tingnan mo, hindi pa ako luma! ?ano ba ang pagka isip mo? Hindi kailangan! !sabihin mong Filipinas! Ayaw ako! Ako'y hindi isang lumang kasangkapan ... !bahagya pa lamang nakagaganap ako ng tatlompong taon! ang isinagot na naglilis ng mangas na parang naghahanda sa pakikiaway. Sabihin mo, napakap , o !babalabaguin kata ng silla! Namasdan ni Konsolasion ang galaw, nagdilidili at nagsabi ng pautal, na humihinga ng malakas: Feli ...Fele ...File ... !Pum! !erraes! ang silla ang siyang tumapos sa pananalita. At ang kinawakasan ng pagtuturo'y suntukan, kalmusan, mga sampalan. Binuhukan siya ng kabo, tinangnan naman ng babae ang balbas ng lalaki at ang isang bahagui ng katawan hindi makapangagat sa pagka't umuugang lahat ang kaniyang mga ngipin, bumigay ng sigaw ang kabo, binitiwan siya ng babae, huminging tawad sa lalaki, umagos ang dugo, nagkaroon ng isang matang mahiguit ang kapulahan kay sa isa, isang barong gulagulanit, lumabas ang maraming mga kasangkapan sa kanilang pinagtataguan, datapua't ang Filipinas ay hindi lumabas. Mga kawangis ng ganitong bagay ang mga nangyari kailan man at kanilang mapapag-usapan ang nauukol sa pagsasalita. Binabalak ng kabo ng sakit ng loob, sa kaniyang pagkamasid sa pagsulong ng pagkatututo ng pagsasalita ng kaniyang asawa, na sa loob ng sampong tao'y hindi na ito makapagsasabi ng ano man. Gayon nga naman ang nangyari. Ng sila'y ikasal, nakakawatas pa ang kanyang asawa ng wikang tagalog, at nakapagsasalita pa ng wikang kastila upang siya'y mawatasan; ngayon, dito sa panahon ng pangyayari ng aming mga sinasaysay, hindi na siya nakapagsasalita ng ano mang wika: totoong nawili na siya sa pagsasalita ng pakumpas-kumpas, patango-tango at pailing-iling na lamang, na ano pa't kanyang hinihirang pa naman yaong mga sabing maririin at maiingay, kaya nga't linaluan pa niya ng hindi ano lamang ang nagmunakala ng "Volapuk". Nagkapalad nga si Sisa na hindi siya mawatasan. Umunat ng kaunti ang kunot ng mga kilay ng alfereza, isang ngiti ng katuwaan ang siyang nagbigay saya sa kaniyang mukha: hindi na nga mapag-aalinlanganang hindi siya marunong ng wikang tagalog, "orofea" na siya. Asistente, sabihin mo sa babaeng ito sa wikang tagalog, na siya'y kumanta! !hindi niya ako mawatasan, hindi siya marunong ng kastila! Nawatasan ni Sisa ang asistente at kinanta niya ang kankion ng Gabi. Pinakinggan ang paunang kanta na may halong tawang palibak, nguni't untiunting nawala sa kanyang mga labi ang tawa, pinakinggang magaling, at ng malao'y lumungkot at nag anyong nag-iisip ng kaunti. Ang tinig, ang kahulugan ng mga tula at pati ng kanta'y tumatalab sa kanya. Nawawatasan niyang magaling: marahil nauuhaw sa ulan ang pusong iyong mabato at tuyo, ayon sa "kundiman", tila baga mandin ay nanaog naman sa ibabaw ng kanyang puso: "Ang kalungkuta't guinaw at ang kalamigang sa langit ay buhat, putos ng balabal ng gabing marilim at labis ng panglaw".... "Ang lanta at kupas na abang bulaklak sa boong maghapo'y nagladlad ng dilag sa nais na kamtam pagpuring maalab sa udyok ng dib-dib na mapagmataas." "Pagdating ng hapon pawang kahapisan ang inaning bunga sa hangad na dangal, at ang pagsisisi ang taglay na lamang sa mga nagawang lihis sa katuwiran." "Pinagpipilitang itaas sa langit ang pinakadahong lanta na't gulanit, at kaunting dilim ang hingi ng hibik upang maitago ang puring naamis." "At mamatay siyang hindi namamasdan ng nakapanood na sikat ng araw, ng ningning ng kaniyang naamis na dangal at ng hindi wastong mataas na asal." "Mataos ding hingi ng kanyang dalangin kay Bathalang Poong lubhang mahabaguin, ang kanyang libinga'y mangyaring diliguin ng hamog na luhang sa langit ay galing." "Ang ibong panggabi'y sadyang iniiwan ang lubhang malunkot na kanyang tahanan sa matandang kahoy na lihim na guang at liniligalig tahimik na parang..." Huwag, huwag ka ng kumanta! ang sigaw ng alfereza, sa ganap na wikang tagalog, at tumindig na malaki ang balisa; !huwag ka ng kumanta! !nakalalaguim sa akin ang mga tulang iyan! Tumiguil ang ul-ol na babae ng pagkakanta: nagbitiw ang asistente ng isang: Aba! !sabe pala tagalog! (marunong pala ng tagalog) at nakatungangang tinitingnan ang guinoong babae na puspos ng pagtataka. Napagkilala nito na ipinagkanulo niya ang sariling katawan; nahiya at palibhasa'y hindi sa babae ang katutubo niyang damdamin, ang kahihiya'y nauwi sa masilakbong galit at pagtatanim. Itinuro ang pintuan sa hindi marunong mag-ingat na asistente, at sa isang sikad ay sinarhan ang pinto, pagkalabas niya. Lumibot na makailan sa silid, na pinipilipit ng nangingilis niyang mga kamay ang latigo, tumiguil na bigla sa tapat ng ul-ol na babae, at saka sinabi sa kanya sa wikang kastila; Sayaw! Hindi kumilos si Sisa. Sayaw, sayaw! ang inulit-ulit ng tinig na nakalalaguim. Tiningnan siya ng ulol na babae ng titig na walang diwa, walang kahulugan; itinaas ng alfereza ang kaniyang isang bisig, at ang isa namang bisig pagkatapos, at saka ipinagpag ang dalawang bisig: wala ring naguing kabuluhan. Hindi nakakawatas si Sisa. Siya'y naglulukso, naggagalaw, ibig niyang sa gayong gawa'y gagarin siya ni Sisa. Naririnig sa dakong malayo ang musika ng prokesiong tumutugtog ng isang markhang malungkot at dakila, datapuwa't naglulukso ang guinoong babae ng katakot takot na ang sinusunod ay ibang kompas, ibang musika ang tumutunog sa loob ng kanyang budhi. Tinititigan siya ni Sisang hindi gumagalaw; isang wangki sa pagtataka ang naguhit sa kanyang mga mata, at isang bahagyang ngiti ang siyang nagpapagalaw sa kanyang mga putlaing mga labi: kinalulugdan niya ang sayaw ng guinoong babae. Huminto ito at tila mandin nahihiya, iniyaang ang latigo, yaong kalaguim laguim na latigong kilala ng mga magnanakaw at ng mga sundalo, na gawa sa Ulango at pinag-inam ng alferez sa pamamag-itan ng mga kawad na doo'y ipinulupot, at nagsalita: Ikaw naman ang nauukol sumayaw ngayon!... !sayaw! At pinasimulang paluin ng marahan ang walang ano mang takip na mga paa ng ul-ol na babae, hanggang sa magkangiwingiwi ang pagmumukha nito sa sakit, na ano pa't pinilit niyang magsanggalang ng mga kamay. Aja! !nagpapasimula ka na! ang isinigaw na taglay ang katuwaang malupit, at mula sa "lento" (madalang) ay iniuwi sa isang "allegro vivake" (masaya at madalas). Sumigaw ang kahabaghabag na babae ng isang daing sa sakit, at dalidaling itinaas ang paa. Sasayaw ka ba, p-india? ang sinasabi ng guinoong babae, at tumutunog at humahaguinit ang latigo. Nagpakalugmok si Sisa sa sahig, tinangnan ng dalawang kamay ang mga binti, at tinitigan ang kanyang verdugo ng mga matang nakatirik. Dalawang malakas na hagupit ng latigo sa likod ang pilit sa kanyang tumindig, at hindi na isang daing, kung di dalawang atungal ang siyang isinigaw ng kulang palad na sira ang isip. Nawalat ang kanyang manipis na baro, pumutok ang balat at bumalong ang dugo. Nakapagpapagalak ng mainam sa tigre ang pagkakita ng dugo: nagpasilakbo ng loob ni dona Konsolakion ang dugo ng kanyang pinahihirapan. Sayaw, sayaw, kondenada, maldita! !Mapakasama nawa ang inang nanganak sa iyo! ang isinigaw; sayaw o papatayin kata sa kapapalo ng latigo. At ang kanyang guinawa'y hinawakan niya ng isang kamay ang babaeng ulol, samantalang pinapalo naman niya, ito at ng kanyang isang kamay, at nagpasimula siya ng paglukso at pagsayaw. Sa kawakasa'y napagkilala ng ulol na babae ang sa kanya'y ibig, kaya nga't ipinagpatuloy niya ang paggalaw na walang wasto ng kanyang mga bisig. Isang ngiti ng ligaya ang siyang nagpakubot sa mga labi ng maestra, ngiti ng isang Mefistofeles na babae na nangyaring nakapag-anyo ng isang alagad; ang ngiting iyo'y may taglay na pagtatanim, pagpapawalang halaga, paglibak at kalupitan, datapuwa't walang magsasabing yao'y may kahalong halakhak. At sa pagkatigagal ng pagtatamong lugod sa kaniyang gawa'y hindi niya naringig ang pagdating ng kanyang esposo, hangang sa biglang nabuksan ng malaking ingay ang pinto sa isang tadyak. Sumipot doon ang alferez na namumutla't marilim ang mukha; napanood ang doo'y nangyayari at ibinulusok sa kanyang asawa ang isang katakottakot na titig. Ito'y hindi kumilos sa kinalalagyan at nanatiling nakangiti ng boong pagkawalang kinahihiyaan. Inilagay ng alferez ng lubos na pagpapakamairuguin ang kanyang kamay sa balikat ng magsasayaw na kaiba sa lahat, at ipinag-utos na tumiguil ng pagsayaw. Huminga ang ulol na babae at dahandahang naupo sa lapag na narurumhan ng kanya ring dugo. Nagpatuloy ang katahimikan: humihingasing ng malakas ang alferez; kinuha ang latigo ng babaeng sa kanya'y humihiwatig at tumitingin ng mga matang wari'y tumatanong, at saka sa kanya'y nagsabi ng tinig na payapa at madalangdalang: Ano ang nangyayari sa iyo? !Hindi ka man lamang nagbigay sa akin ng magandang gabi! Hindi sumagot ang alferez, at ang guinawa'y tinawag ang "asistente." Dalhin mo ang babaeng ito, anya; pabigyan mo siya kay Marta ng ibang baro at sabihin mo tuloy na gamutin! Pakanin mo siyang magaling at bigyan mo ng isang magaling na higaan ... !ikaw ang bahala, pagka siya'y inyong pinaglupitan! Bukas ay ihahatid siya sa bahay ni guinoong Ibarra. Pagkatapos ay sinarhang mabuti ang pintuan, inilagay ang talasok at saka lumapit sa kanyang asawa. Naghahanap ikaw na basaguin ko ang mukha mo! ang sa kanya'y sinabing nakasuntok ang mga kamay. Ano ang nangyayari sa iyo? ang tanong ng babae na tumindig at umurong. Ano ang nangyayari sa akin? ang sigaw ng tinig na kahawig ng kulog, kasabay ng isang tungayaw, at pagkatapos na maituro sa babae ang isang papel na puspos ng sulat na tila kahig ng manok, ay nagpatuloy ng pananalita: Hindi mo ba ipinadala ang sulat na ito sa Alkalde, at iyong sinabing pinagbabayaran ako upang aking ipahintulot ang sugal, babaeng p !Aywan ko kung bakit hindi pa kita linulusay! Tingnan natin! !tingnan natin kung makapangangahas ka! ang sinabi sa kanya ng babaeng nagtatawa't siya'y linilibak; ang lulusay sa aki'y isang malaking totoo ang kahigtan ng pagkalalaki sa iyo! Narinig ng alferez: ang gayong alimura, nguni't namasdan niya ang latigo. Dumampot ng isang pinggan sa mga na sa ibabaw ng isang mesa, at ipinukol sa ulo ng asawa: ang babaeng dating bihasa na sa ganitong pakikiaway, agad-agad yumukod, at ang pingga'y sa pader tumama at doon nabasag; gayon din ang kinahangganan ng isang mangkok at ng isang kukhillo. Duwag! ang sigaw ng babae, hindi ka makapangahas lumapit! At linurhan ang alferez upang ito'y lalong magngitngit. Pinagdimlan ang lalaki at umaatungal na hinandulong ang babae; nguni't hinaplit nito ng kaguilaguilalas na kaliksihan ang mukha ng lalaki at saka sumagasang tumakbong tuloytuloy sa kanyang silid, at biglang sinarhan ng malakas ang pinto. Hinabol siya ng alferez, na humahagok sa galit at sa sakit ng palong tinanggap, nguni't walang nasunduan kung di mapahampas sa pinto, bagay na sa kanya'y nagpabulalas ng mga tungayaw. Sumpain nawa ang iyong angkan, babaeng baboy! !Buksan mo, p p , buksan mo, sa pagka't kung hindi'y babasaguin ko ang iyong bungo! ang iniaatungal, at kinakalabog ang pinto ng kanyang mga suntok at sikad. Hindi sumasagot si dona Konsolakion. Nariringig sa dakong loob ang kalampagan ng mga silla at mga baul, na anaki mandin nagtatayo ng isang kuta sa pamamag-itan ng mga kasangkapang-bahay. Yumayanig ang bahay sa mga sikad at mga tungayaw ng lalaki. Huwag kang pumasok! !huwag kang pumasok! ang sabi ng maasim na tinig ng babae; !papuputukan ko ikaw pagka sumungaw ka! Tila mandin untiunting pumapayapa ang lalaki, at nagkasiya na lamang siya sa magpalakadlakad ng paroo't parito sa magkabikabilang dulo ng salas, na ang isang halimaw na na sa sa jaula ang katulad. Pasalansangan ka't magpalamig ikaw ng ulo! ang patuloy na paglibak ng babae, na tila mandin nakatapos na ng pagtatayo ng kaniyang pangsangalang na kuta. Isinusumpa ko sa iyo, na pagka kita'y nahaguip, kahi't ang Dios ay hindi ka makikita, salaulang babaeng p Oo! masasabi mo na ang ibiguin!... !aayaw kang ako'y magsimba! !aayaw mo akong bayaang gumanap sa Dios! ang sabi ng boong kapalibhasaang siya lamang ang marunong gumawa. Dinampot ng alferez ang kanyang kapakete, naghusay ng kaunti, at saka umalis na ang hakbang ay malalaki, datapwa't pagkaraan ng ilang sandali'y dahandahang bumalik: siya'y nag-alis ng kanyang mga bota. Palibhasa'y bihasang makapanood ang mga alila roon ng mga ganitong pangyayari, karaniwang sila'y inaabot ng yamot, nguni't kanilang pinagtakhan ang pag-aalis ng mga bota, bagay na hindi dating guinagawa, kaya't nangagkindatan ang isa't isa. Naupo ang alferez sa isang silla, sa tabi ng dakilang pinto, at nakapagtiis na maghintay roon ng mahiguit na kalahating oras. Tunay bagang umalis ka na o naririyan ka pa, lalaking kambing? ang tanong na manakanaka ng tinig, na pinagbabagobago ang lait, nguni't nalalao'y ilinalakas. Sa kawakasa'y untiunting inalis niya ang mga kasangkapang ibinunton sa tabi ng pinto: naririnig ng lalaki ang kalampag, kaya't siya'y ngumingiti. Asistente! ?umalis na ba ang panginoon mo? ang sigaw ni dona Konsolakion. Sumagot ang asistente sa isang hudyat ng alferez: Oo po, guinoo, umalis na. Naringig ang masayang tawa ng babae, at saka hinugot ang talasok ng pinto ... Isang sigaw, ang kalabog ng katawang natutumba, mga sumpa, atungalan, mga tungayaw, mga hampas, mga tinig na paos ... ?Sino ang makapagsasaysay ng nangyari sa kariliman ng silid na tulugan? Ang asistente ay napasapanig ng bahay na pinaglulutuan, at nagbigay sa tagapagluto ng isang hudyat na makahulugan. At ikaw ang magbabayad! ang sinabi sa asistente ng tagapagluto. Ako? !Kung sakali'y ang bayan ang siyang magbabayad! Itinanong niya sa akin kung umalis na: tunay; nguni't bumalik. =XL.= =ANG KATUWIRA'T ANG LAKAS.= Niyao'y may ikasampong oras na ng gabi. Nanghihinamad na napaiimbulog at nagnining sa madilim na langit ang ilang globong papel, na ipinaitaas sa pamamag-itan ng aso at ng hanging pinainit. Ang ilang mga globong pinamutihan ng mga bomba't koetes ay nangasunog at isinasapanganib ang lahat ng bahay; dahil dito'y may nakikita pang mga tao sa mga palupo, na may mga dalang isang mahabang kawayang sa dulo'y may nakakabit na basahan at saka isang baldeng tubig. Naaaninagnagan ang maiitim nilang anyo sa malamlam na liwanag ng impapawid, at ang kahalimbawa nila'y mga fantasmang mula sa alang-alang na nanaog upang manood ng mga kasayahan ng mga tao. Sinusuhan din naman ang maraming mga "rueda", mga "kastillo", mga toro o mga kalabaw na apoy, at isang malaking volkang sa ganda at kadakilaa'y linaluan ang kalahatlahatang nakita hanggang sa panahong iyon ng mga taga San Diego. Ngayo'y tumutungo ang karamihang mga tao sa dakong plaza ng bayan, upang panoorin ang huling palalabasin sa teatro. Dito't doo'y may nakikitang mga ilaw ng Bengala (lukes de Bengala), na siyang lumiliwanag ng katakataka sa masasayang mga pulutong; gumagamit ang mga bata ng mga sigsig sa paghahanap ng mga bombang hindi pumutok, at iba pang mga labi na mangyayari pang gamitin, datapuwa't tumugtog ang musika ng isang palatandaan, at ng magkagayo'y linisan ng lahat ang kapatagang iyon. Mainam na totoo ang pagkakapaliwanag sa tablado, libolibong mga ilaw ang nakaliliguid sa mga haligui, nakabitin sa bubungan, at nasasabog sa sahig na masinsin ang pagkakapulupulutong. Isang alguakil ang siyang nag-aalaga ng mga ilaw na iyon, at pagka napaparoon at ng mapagbuti ang mga ilaw na kukutapkutap, siya'y pinagsusutsutanan at sinisigawan ng madla; Nariyan na, nariyan na siya! Sa harap ng eskenario (palabasan) ay pinagtotonotono ng orquesta ang kanilang mga instrumento, ipinariringig ang mga pangunahin ng mga tugtuguin; sa likuran ng orquesta'y naroroon ang lugar na sinasabi ng korresponsal sa kanyang sulat. Ang kaguinoohan sa bayan, ang mga kastila at ang mga mayayamang dayo'y nangagsisiupo na sa nahahanay na mga silla. Ang bayan, ang mga taong walang katungkulan at walang mga dangal na kaloob ng pamahalaa'y siyang nakalalaganap sa nangatitirang lugar sa plaza; may pas-ang bangko ang mga iba, na ang karaniwa'y hindi ng upuan kung di ng bigyang kagamutan ang pagka pandak: pinanggagalingan ang ganitong gawa ng maiingay na mga pagtutol ng mga walang bangko; pagkakagayo'y nangagsisipanaog agad-agad ang mga nakatayo sa bangko; nguni't hindi nalalao't sila'y muling pumapanhik, na parang walang ano mang nangyari. Mga pagpaparoo't parito, mga sigawan, mga ingayan sa pagtataka, mga halakhakan, isang huli na sa panahong "buskapie", isang "reventador" ang siyang nangagdaragdag ng kaingayan. Sa dako rito'y may nababaling paa ng isang bangko at nangahuhulog sa lupa, sa guitna ng tawanan ng karamihan, ang mga taong nanggaling sa malayo at ng makapanood ay ngayo'y siyang naguiguing panoorin; sa dako roo'y nangag-aaway sa pagpapangagaw sa lugar; sa dakong malayo pa roo'y may nariringig na isang kalampagan ng nababasag na mga kopa at mga botella: yao'y si Andeng na may dalang mga alak at mga pangpatid uhaw; maingat na tangan ng dalawang kamay ang malapad na bandeja, nguni't kanyang nakasalubong ang sa kanya'y nangingibig, na nag-akalang magsamantala ng gayong kalagayan ... Nangungulo sa pamamanihala at kahusayan ng panoorin ang teniente mayor na si don Filipo; sa pagka't malulugdin sa "monte" ang gobernadorkillo. Ganito ang sabi ni don Filipo kay matandang Tasio: Ano kaya ang mabuti kong gawin? ang sabi niya; hindi tinanggap ng Alkalde ang pagbibitiw ko ng katungkulan; "?inaakala po ba ninyong sala't kayo sa lakas sa pagganap ng inyong mga katungkulan?" ang itinanong sa akin. At ?ano ang inyong isinagot? Guinoong Alkalde! ang aking isinagot; ang mga lakas ng isang teniente mayor, kahi't magpakawalawalang kapakanan, pawang katulad ng mga lakas ng lahat ng mga pinuno: nanggagaling ang mga lakas na iyan sa mga matataas na pinuno. Tinatanggap ng kahi't hari man ang kanyang mga lakas sa bayan at tinatanggap naman ng bayan sa Dios ang kanyang lakas. !Itong bagay na ito pa naman ang wala sa akin, guinoong Alkalde! Datapuwa't hindi ako pinakingan ng Alkalde, at sinabi sa aking pag-uusapan na raw namin ang mga bagay na ito pagka tapos ng mga fiesta. Kung gayo'y tulungan nawa kayo ng Dios! ang sinabi ng matanda, at nag-akalang umalis. Aayaw po ba kayong manood ng palabas? Salamat! hindi ko kinakailangan ang sino man sa pananaguinip at sa paggawa ng mga kaululan, sukat na akong mag-isa, ang isinagot ng filosofong kalakip ang isang tawang palibak; datapuwa't ngayo'y naalaala ko, ?hindi ba tinatawag ang inyong paglilining ng kaugalia't hilig ng ating bayan? Payapa, nguni't malulugdin sa mga panooring nauukol sa mga pagbabaka at sa mga labanang sumasabog ang dugo, ibig ang pagkakapantay-pantay, datapuwa't sumasamba sa mga emperador, sa mga hari at sa mga prinkipe; hindi mapagpitagan sa religion, nguni't iniwawaldas ang pamumuhay sa mga walang kabuluhang pag paparangalan sa mga fiesta; ang mga babae rito sa atin ay may kaugaliang matimyas, nguni't nangahahaling pagka nakakakita ng isang prinkesang nagpapa-ikit ng sibat ... ?nalalaman po ba ninyo kung ano ang kadahilanan nito? Talastasin po ninyong dahil sa.... Pinutol ang kanilang salitaan ng pagdating ni Maria Klara at ng kanyang mga kaibigang babae. Tinanggap sila ni don Filipo, at sinamahan sila sa kanikanilang upuan. Sumusunod sa kanila ang kurang may kasamang isa pang frankiskano't ilang mga kastila. Kasama rin naman ng kura ang ilang mga mamamayang ang hanap-buhay umalakbay tuwina sa mga fraile. Bigyang pala nawa sila ng Dios naman sa kabilang buhay! anang matandang Tasio, samantalang lumalayo. Pinasimulan ang palabas kay Khananay at kay Marianito, sa pagkanta ng "Krispino e la komare". May mga mata at may pakinig ang lahat ng na sa eskenario, liban lamang sa isa: si pari Salvi. Tila mandin walang sinadya ng nagbibigay paroon kung di bantayan si Maria Klara, na ang tinataglay na kahapisa'y nagbibigay sa kanyang kagandahan ng isang anyong kahimahimala sa ningning at kahalagahan, na ano pa't napagwawaring tunay ng ang may katuwirang siya'y panoorin ng boong pagliyag. Nguni't hindi nangagsasaysay ng pagliyag ang mga mata ng frankiskano, na lubhang natatago sa malalim na hungkag na kinalalagyan ng kanyang mga paningin; nababasa sa mga titig na iyon ang isang bagay na kahapisang may malaking pagngingitngit: !gayon marahil ang mga mata ni Kain sa panonood, buhat sa malayo, ng Paraiso, ng mga kaligayahan, doo'y ipinakilala sa kanya ng kanyang ina! Nagtatapos na ang "akto" (bahagui) ng pumasok si Ibarra; pinanggalingan ang pagdating niya roon ng isang bulungbulungan: siya at ang kura ang siyang pinagtiningan ng pagpansin ng lahat. Datapuwa't parang hindi nahiwatigan ng binata ang bagay na iyon, sa pagka't bumati siya ng walang kimi kay Maria Klara at sa kanyang mga kaibigang babae, at naupo sa tabi ng kanyang kasintahan. Si Sinang ang tanging nagsalita: Pinanood mo ba ang volkan? ang initanong. Hindi kaibigan? ako'y napilitang aking samahan ang Kapitan General. Kung gayo'y !sayang! Kasama namin ang kura, at sinasaysay sa amin ang mga naguing buhay ng mga napakasama; ?nakita mo na? takutin kami at ng huwag kaming makapagsaya, ?nakita mo na? Nagtindig ang kura at lumapit kay don Filipo, na tila mandin kanyang pinakipagtalunan ng masilakbo. Mainit ang pananalita ng kura, mahinusay naman at mahina ang pananalita ni don Filipo. Dinaramdam ko pong hindi ako makapagbigay-loob sa inyo; ang sabi ni don Filipo; si guinoong Ibarra'y isa sa mga lalong malalaki ang ambag, at may katuwirang makalagay rito samantalang hindi nanggugulo ng kapayapaan. Nguni't hindi ba panggugulo ng kapayapaan ang magbigay kasalanan sa mabubuting mga kristiano? !Iya'y isang pagpapabayang makapasok ang isang lobo sa kawan ng mga mababait na tupa. !Sasagot ka sa bagay na ito sa harap ng Dios at sa harap ng mga matataas na puno! Kailan man po'y nananagot ako, padre, sa lahat ng mga gawang bukal sa aking sariling kalooban, ang isinagot ni don Filipo na yumukod ng kaunti; datapuwa't hindi binibigyang pahintulot ako ng aking maliit na kapangyarihang makialam sa mga bagay na nauukol sa religion. Ang mga nag-iibig mangilag na kanyang makapanayam ay huwag makipagsalitaan sa kanya: hindi naman namimilit si guinoong Ibarra kanino man. Nguni't isang pagbibigay puang sa panganib, at kung sino ang umiibig sa panganib ay sa panganib namamatay! Wala akong nakikitang ano mang panganib, padre: ang guinoong Alkalde at ang Kapitan General, na aking mga punong matataas, kapuwa nakipag-usap sa kanya sa boong hapong ito, at hindi nga ako ang sa kanila'y magpapakilalang masama ang kanilang guinawa. Kung hindi mo siya palalayasin dito'y kami aalis. Daramdamin kong totoo, datapuwa't hindi ako makapagpapalayas dito sa kanino man. Nagsisi ang kura sa sinabi, nguni't wala ng magawa. Humudyat sa kanyang kasama, na nagtindig na masama ang loob, at kapuwa sila umalis. Guinagad sila ng mga taong kanilang kakampi, baga man inirapan muna nila ng boong pagtatanim si Ibarra. Napuspos ang ugong ng mga bulungbulungan at salisalitaan: ng magkagayo'y nangagsilapit at nangagsibati sa binatang si Ibarra ang ilang mga tao, at sinabi sa kanya: Sumasainyo kami; huag po ninyong pansinin ang mga iyan! Sinong mga "iyan"? ang itinanong na nagtataka. Iyang mga nagsialis at ng mapangilagan ang makapanayam po ninyo! At ng mapangilagan ang aking pakikipanayam? ?ang aking pakikipanayam? Opo! !anila'y exkomulgado raw po kayo! Sa pagtataka ni Ibarra'y hindi naalaman kung ano ang sasabihin, at lumingap sa kanyang paliguid. Kanyang nakita si Maria Klara na tinatakpan ang mukha ng kanyang abaniko. Nguni't ?ito baga'y dapat kayang mangyari? ang sa kawakasa'y biglang sinabi ng malakas; kasalukuyan bang na sa unang panahon tayo ng kadiliman? Sa makatuwid baga'y.... At lumapit sa mga dalaga, at binago ang anyo ng pananalita. Pagpaumanhinan ninyo ako, anya, nakalilimot akong mayroon palang sa aki'y naghihintay na aking katipan; magbabalik ako at ng kayo'y aking masamahan. Huwag kang umalis! ang sa kanya'y sinabi ni Sinang; sasayaw si Yeyeng sa "La Kalandria"; !totoong kalugodlugod sumayaw! Hindi maaari, kaibigan ko, datapuwa't ako'y babalik. Lalong lumala ang mga bulungbulungan. Samantalang lumalabas si Yeyeng na nakasuot "khula" at sinasabi ang "Da uste su permiso?" ("?Ipinagkakaloob po ba ninyo ang inyong pahintulot?") at sinasagot siya ni Karvajal ng "Pase uste adelante" ("Tumuloy po kayo") at iba pa, nangagsilapit ang dalawang sundalo ng guardia kivil kay don Filipo at hinihinging ihinto ang pagpapalabas. At bakit? ang tanong ni don Filipo na nagtataka. Sa pagka't nagsuntukan ang alferez at ang guinoong babae ay hindi sila makatulog. Sabihin po ninyo sa alferez, na binigyan kami ng kapahintulutan ng Alkalde Mayor, at "wala sino man" sa bayang may kapangyarihan sumalangsang sa kapahintulutang ito, kahi't ang gobernadorkillo man, na siyang tangi kong mataas na puno. Talastasin ninyong kinakailangang itiguil ang palabas! ang inulit ng mga sundalo. Tinalikdan sila ni don Filipo. Nangagsialis ang mga guardia. Hindi sinabi kanino man ni don Filipo ang nangyaring ito at ng huwag magulo ang katahimikan. Ng matapos na ang bahaguing iyon ng zarzuela na totoong pinagpurihanan, lumabas naman ang Prinkipe Villardo, at hinahamon ng away ang lahat ng mga morong pumipiit sa kanyang ama; pinagbabalaan sila ng bayaning puputlan silang lahat ng ulo, at ang mga ulong ito'y ipadadala sa buwan. Sa kagalingang palad ng mga moro, na nangagsisipaghanda na sa labanang tinutugtugan ng "himno de Riego", ay siyang pagkakaroon ng isang gulo. Biglang nagsihinto ng pagtugtog ang mga bumubuo ng orquesta at kanilang linusob ang teatro, pagkatapos maipaghaguisan ang kanilang mga instrumento. Ang matapang na si Villardo, na hindi inaakalang mangagsisirating ang mga taong iyong, kanyang ipinalagay na kakampi ng mga moro, inihaguis naman ang kanyang espada at eskudo at saka bumigay ng takbo; nang makita ng mga morong tumatakas ang kakilakilabot na kristianong iyon, hindi sila nag-alinlangang siya'y kanilang gagarin: may nariringig na mga sigawan, mga daing, tungayawan, mga salitang kapusungan, nagtatakbuhan ang mga tao, nangamatay ang mga ilaw, ipinaghahaguisan sa impapawid ang mga vaso ng ilaw, at iba pa. Mga tulisan! !Mga tulisan! ang sigaw ng mga iba. Sunog! !sunog! !mga magnanakaw! ang sigawan naman ng mga iba; nangagsisitangis ang mga babae't ang mga musmos, gumugulong sa lupa ang mga banko at ang mga nanonood, sa guitna ng ligalig, pagkakaingay at kaguluhan. ?Ano ang nangyari? Ilinagad ng dalawang guardia kivil na may tangang pamalo ang mga musiko at ng pahintuin ang pinalalabas; sila'y narakip, baga man nagsisilaban, ng teniente mayor, na kasama ang kaniyang mga kuadrillerong ang dalang sandata'y ang kanilang mga lumang sable. Inyong ihatid sila sa tribunal! ang sigaw ni don Filipo, kayo ang bahala pagka sila'y nakawala! Bumalik na si Ibarra at kanyang hinanap si Maria Klara. Nangagsikapit sa kanya ang natatakot na mga dalagang pawang nangangatal at nangamumutla; dinarasal ni tia Isabel ang mga letania sa wikang latin. Ng pagbalikang loob ng kaunti ang mga tao sa pagkagulat, at ng kanilang matalastas kung ano ang nangyari, nag-alab ang galit sa lahat ng mga dibdib. Umulan ang mga bato sa pulutong ng mga kuadrillerong naghahatid sa dalawang guardia kivil; may isang nagyayakag na silabin ang kuartel at iihaw roon si dona Konsolakiong kasama ang alferez. Sa ganyan lamang sila pinakikinabangan! ang sigaw ng isang babaeng naglililis ng kanyang mangas at iniunat ang kanyang mga bisig; panggugulo ng bayan! !Wala silang nalalamang pag-usiguin kung di ang mababait na mga tao! !Nariyan ang mga tulisan at ang mga magsusugal! !Sunuguin natin ang kuartel! Hinihipo ng isa ang kanyang bisig at humihingi ng konfesion; kahabaghabag na mga taghoy ang lumalabas sa ilalim ng mga bangkong nangatumba: yao'y isang kaawaawang musiko. Punongpuno ang eskenario ng mga artista at ng mga taong bayan. Nariyan si Khananay, na nakasuot ng Leonor sa Trovador, na nakikipagsalitaan ng wikang tinda kay Ratia, na nakasuot maestro ng eskuela; si Yeyeng na nakabalot ng malaking panyong sutla na na sa tabi ng prinkipe Villardo; pinagpipilitan ni Balbino't ng mga morong aliwin ang mga musikong may mga nasaktan at hindi. Nagpapakabikabila ang ilang mga kastila at pinagsasabihan ang bawa't kanilang nasasalubong. Datapuwa't may nagkakabilog ng isang pulutong. Napag-unawa ni don Filipo ang kanilang adhika at kanyang tinakbo upang sansalain. Huwag sana ninyong sirain ang katahimikan! ang isinisigaw ni don Filipo; hihingi tayo bukas ng karapatang tumbas sa kaguluhang kanilang guinawa, bibigyan tayo ng nauukol sa ating katuwiran; nananagot ako sa inyong bibigyan tayo ng nauukol sa ating katuwiran! Hindi! ang isinasagot ng ilan; !gayon din ang guinawa sa Kalamba (ng 1879), gayon din ang ipinangako, datapuwa't walang ano mang guinawa ang Alkalde! !Ibig naming gumawa ng pagka justikia sa aming kamay! !Tayo na sa kuartel! Nawalang kabuluhan ang mga pakikiusap ng teniente mayor; nagpapatuloy ang pulutong sa kanilang panukala. Lumingap si don Filipo sa kanyang paliguid at humahanap ng sa kanya'y tumulong ay kanyang nakita si Ibarra. Guinoong Ibarra, !para na ninyong awa! !Sila'y inyong sansalain, samanatalang humaharap ako ng mga kuadrillero! Ano ang aking magagawa? ang itinanong ng binata, na natitigagal, datapuwa't malayo na ang teniente mayor. Si Ibarra naman ang naglingap-lingap sa kanyang paliguid, at naghahanap siya ng hindi nalalaman kung sino. Sa kagalingang palad ay anaki'y kanyang nasuliapan si Elias, na walang bahalang pinanonood ang gayong kilusan. Tinakbo siya ni Ibarra, hinawakan siya sa bisig at sinabi sa kanya sa wikang kastila: Alang-alang sa Dios! !gumawa po kayo ng bahagya, sakali't may magagawa; wala po akong magawang ano man! Tila mandin siya'y nawatasan ng piloto, sapagka't nawala siya't sinuot ang mga bumubuo ng pulutong. Naringig ang masilakbong pagmamatuwiran, mabilis na tutulan; pagkatapos ay untiunting nagpasimula ng paghihiwahiwalay ng mga magkakapulutong, at naalis sa bawa't isa ang anyong may gagawing kaguluhan. At panahon na nga, sa pagka't lumalabas na ang mga sundalong may dalang mga sandata at nakalagay sa dulo ng fusil ang bayoneta. ?Samantala'y ano ang guinagawa ng kura? Hindi pa nahihiga si pari Salvi. Nakatindig siya, nakatuon ang noo sa mga "persiana", sa dakong plaza ang tanaw, hindi kumikilos, at manakanakang pinatatakas niya ang pinipiguil na buntong hininga. Kung hindi sana napakadilim ang liwanag ng kanyang ilaw, marahil napagmasdang napupuno ng mga luha ang kanyang mga mata. Gayon ang kaniyang naguing anyo sa isang horas halos. Pinukaw siya sa ganitong kalagayan ng pagkakagulo sa plaza. Sinundan ng kanyang mga matang nangguiguilalas ang walang tuos na pagpaparoo't parito ng mga tao, at ang mga tinig nila'y dumarating sa kanyang hagawhaw na lamang. Isa sa mga alilang dumating ang sa kanya'y nagbigay alam ng nangyayari. Dumaan sa kanyang panimdim ang isang isipin. Sa guitna ng mga kaingayan at kaguluhan, sinasamantala ng mga may mahahalay na budhi ang pagkagulat at kahinaan ng loob ng mga babae; nangasisisitikas at nangagliligtas sa sarili, sino ma'y walang nakakaalaala sa kangino man, hindi naririnig ang sigaw, hinihimatay ang mga babae, nangagkakasaguian, nangasusungaba; dahil sa pagkagulat at pagkatakot ay hindi pinakikinggan ang hibik ng kapurihang nalulugso, at sa kalaguitnaan ng gabi ... !at pagka nagkakaibigan! Tila mandin nakikinikinita niyang kalong ni Krisostomo si Maria Klarang hindi nakamamalay-tao, at sila'y nangawala sa kadiliman. Lumuluksong nanaog sa mga hagdanan, walang sombrero, walang baston at parang sira ang isip na tinungo ang plaza. Nasumpungan niya roon ang mga kastilang pinagwiwikaan ang mga sundalo, kanyang tiningnan ang mga upuang kinalalagyan ni Maria Klara at ng kanyang mga kaibigan, at nakita niyang wala na sila roon. Padre Kura! !padre Kura! ang sigawan sa kanya ng mga kastila; nguni't hindi niya pinansin sila. Doo'y nakahinga siya: nakita niya sa manipis na tabing na naroon ang isang anino, ang karapatdapat sambahing anino, ang puspos ng biyaya at kalugodlugod na pangangatawan ni Maria Klara, at ang sa kanyang tia na may dalang mga taza at mga kopa. Magaling na lamang! ang kanyang ibinulong, tila mandin walang nangyari kung di ang pagkakasakit lamang. Sinarhan ni tia Isabel, pagkatapos ang mga kapis ng bintana, at hindi na napakita ang kaibig-ibig na anino. Lumayo sa lugar na iyon ang kura, na di man lamang nakikita ang karamihan. Nalaladlad sa harap ng kanyang mga mata ang kagandagandahang pangangatawan ng isang dalaga, na tumutulog at humihinga ng katamistamisan; naliliman ang bubong ng mga mata ng mahahabang pilikmata, na ang kalantikan ay tulad sa mga pilikmata ng mga Virgen ni Rafael; ngumingiti ang maliit na bibig; nalalarawan sa boo ng pagmumukhang yaon ang pagka Virgen, ang kalinisang wagas, ang pagka walang malay kasalanan; ang pagmumukhang iyo'y isang lubhang matimyas na panaguinip sa guitna ng maputing damit ng kanyang higaan, wangis sa isang ulo ng querubin sa guitna ng mga alapaap. Nagpatuloy ng pagkakita ang panimdim ni pari Salvi ng iba't iba pang mga bagay ...; ?nguni't sino ang makapaglilipat sa papel ng lahat ng mapapanimdim ng isang nag-aalab na budhi? Marahil ay ang Korresponsal ng periodiko, na winakasan ang pagsaysay ng fiesta at ng lahat ng mga nangyari sa ganitong paraan: "Makalilibong salamat, walang hangang salamat sa sumapanahon at masikap na pamamag-itan ng totoong kagalanggalang na si pari fray Bernardo Salvi, na hindi kinatakutan ang lahat ng panganib, sa guitna ng bayang iyong nagngingitngit ng galit, sa guitna ng karamihang wala ng pinagpipitaganan; walang baston, walang sombero'y pinayapa niya ang mga galit ng karamihan, na walang ibang guinamit liban na lamang sa kanyang mapanghikayat na pananalita, at ang kadakilaan at kapangyarihang kailan ma'y hindi nagkukulang sa sakerdote ng isang Religion ng Kapayapaan. Linisan ng banal na religioso ang mga katamisan ng pagkahimbing, na tinatamasa ng lahat ng magandang diwa na gaya ng kanyang taglay, upang mailagang mangyari ang isang munting kasakunaan sa kanyang mga oveja. Hindi nga marahil kalilimutan ng mga mamamayan sa San Diego ang ganitong lubhang magaling na guinawa niya at magpakailan ma'y kikilanlin sa kanyang utang na loob!" =XLI. DALAWANG PANAUHIN.= Dahil sa kalagayan ng kalooban ni Ibarra'y hindi siya mangyaring makatulog, kaya nga't ng upang libangin ang kanyang isip at ilayo ang mga malulungkot na panimdim na lalong lumalaki ng di kawasa kung gabi, nagtrabajo siya, sa napag-iisang kanyang "gabinete". Inabot siya ng araw sa mga paghahalohalo at pagbabagaybagay, na doo'y kanyang inilulubog ang kapukaputol na mga kawayan at mga iba pa, na ipinapasok pagkatapos sa mga fraskong may mga numero at natatakpan ng lakre. Ipinagbigay alam ng isang alilang lalaking pumasok ang pagdating ng isang taong bukid. Papasukin mo! ang kanyang sinabi, na hindi man lamang lumingon. Pumasok si Elias, na nanatili sa pagkatindig at hindi umiimik. Ah! ?kayo po ba? ang biglang sinabi ni Ibarra sa wikang tagalog, ng siya'y kanyang makita; ipagpaumanhin po ninyo ang aking pagka pahintay sa inyo, hindi ko napansin ang inyong pagdating: may guinagawa akong isang mahalagang pagtikim.... Ayaw ko pong kayo'y abalahin! ang isinagot ng binatang piloto; ang unang ipinarito ko'y upang sa inyo'y itanong kung kayo'y may ipagbibiling ano man sa lalawigang Batangang aking patutunguhan ngayon din, at ang ikalawa'y upang sabihin ko po sa inyo ang isang masamang balita.... Tinanong ni Ibarra ng mata ang piloto. May sakit po ang anak na babae ni kapitang Tiago, ang idinugtong ni Elias ng sabing mahinahon, datapuwa't hindi malubha. Iyang na nga ang aking ipinanganganib! ang sinabi ng marahan, nalalaman po ba ninyo kung ano ang sakit? Lagnat po! Ngayon, kung wala kayong ipag-uutos.... Salamat, kaibigan ko; hinahangad kong kayo'y magkaroon ng maluwalhating paglalakbay ...; datapuwa't bago kayo umalis, itulot po ninyo sa aking sa inyo'y makapagtanong ng isa; kung sakali't lihis sa tapat na pag-iingat ng lihim ay huwag kayong sumagot. Yumukod si Elias. Paano ang inyong guinawa't inyong nasansala ang panukalang gulo kagabi? ang tanong ni Ibarra na tinititigan si Elias. Magaang na magaang! ang isinagot ni Elias ng boong kahinhinan; ang namamatnugot ng gayong kilusa'y magkapatid na nangulila sa ama na pinatay ng guardia kivil sa kapapalo; nagkapalad ako isang araw na mailigtas ko sila sa mga kamay rin ng mga iyong umamis sa buhay ng kanilang magulang, at dahil dito'y kapuwa kumikilala sa akin ng utang na loob ang dalawa. Sa kanila, ako nakiusap kagabi, at sila naman ang sumaway na sa mga iba. At ang magkapatid na iyan ang kanilang ama'y pinatay sa kapapalo?... Ang kahahanggana'y kawangis din ng ama, ang isinagot ni Elias ng marahang tinig; pagka minsang tinatakan na ng kasakunaan ng kanyang tanda ang isang mag-anak, kinakailangang mamatay nga ang lahat ng bumubuo ng mag-anak na iyan; pagka tinatamaan ng lintik ang isang kahoy ay naguiguing alabok na lahat. At sa pagka't namasdan ni Elias na si Ibarra'y hindi umiimik, siya'y nagpaalam. Ng nag-iisa na siya'y nawala ang anyong panatag ang loob na kanyang naipakita sa harap ng piloto, at nangibabaw sa mukha ang sakit ng kanyang loob. At ako! !ako ang nagpahirap ng di ano lamang sa babaeng iyan! ang ibinulong. Dalidaling nagbihis at nanaog sa hagdanan. Bumati sa kanya ng boong kapakumbabaan ang isang maliit na lalaking nakasuut ng luksa at may isang malaking pilat sa kaliwang pisngi, at pinahinto siya sa paglakad. Ano ba ang ibig ninyo? ang tanong ni Ibarra. Guinoo, Lukas ang aking pangalan, ako ang kapatid ng namatay kahapon. Ah! !Inihahandog ko sa inyo ang pakikisama sa inyong pighati!... at ano pa? Guinoo, ibig kong maalaman kung gaano ang inyong ibabayad sa mag-anak na nangulila sa aking kapatid. Ibabayad? ang inulit ng binata, na di napiguil ang sama ng kanyang loob; pag-uusapan na natin ito. Bumalik po kayo ngayon hapon, sa pagka't nagmamadali ako ngayon. Sabihin po lamang ninyo kung gaano ang ibig ninyong ibayad! ang pinipilit itanong ni Lukas. Sinabi ko na sa inyong mag-uusap na tayo sa ibang araw, ngayo'y wala akong panahon! ani Ibarrang naiinip. Wala po kayong panahon ngayon, guinoo? ang tanong ng boong saklap ni Lukas, na humalang sa harapan ni Ibarra; wala kayong panahon sa pakikialam sa mga patay? Pumarito na kayo ngayong hapon, kung ibig ninyong magbigay-loob! ang inulit ni Ibarrang nagpipiguil; ngayo'y dadalawin ko ang isang taong may sakit. Ah! ?at dahil sa isang babaeng may sakit ay linilimot po ninyo ang mga patay? ?Akala ba ninyo't kami'y mga dukha'y?... Tinitigan siya ni Ibarra at pinutol ang kanyang pananalita. Huwag po sana ninyong piliting ubusin ang aking pagtitiis! ang sinabi ni Ibarra at ipinagpatuloy ang kanyang paglakad. Sinundan siya ni Lukas ng titig na may kalakip na ngiting puspos ng pagtatanim ng galit. Napagkikilalang ikaw ang apo ng nagbilad sa arao sa aking ama! ang ibinulong; taglay mo pa ang gayon ding dugo! At nagbago ng anyo ng pananalita, at idinugtong: Datapuwa, kung magbayad ka ng magaling ... tayo'y magkatoto! =XLII.= =ANG MAG-ASAWANG DE ESPADANA.= Nakaraan na ang fiesta; muli na namang napag-unawa ng mga mamamayan, kawangis din ng lahat ng taong nagdaan, na lalo ng dukha ang kaban, na sila'y nangagkapagod, nangagpawis at totoong nangagpuyat na hindi sila nangakapagsaya, hindi sila nangagkamit ng bagong mga kaibigan, sa isang salita, mahal na totoo ang kanilang pagkabili sa mga kaguluhan at sa mga basag-ulo. Datapuwa't hindi kailangan; gayon din ang gagawin sa taong darating, gayon din sa darating na ikasandaang taon, sa pagka't hangga ngayo'y ito ang siyang naguing kaugalian. Naghahari sa bahay ni kapitang Tiago ang malaking kapanglawan; nakasara ang lahat ng mga bintana, bahagya na nararamdaman ang paglakad ng mga tao roon sa sahig, sa kokina lamang nangangahas silang magsalita ng malakas. Nararatay sa banig at may sakit si Maria Klarang kaluluwa ng bahay; nababasa ang kanyang kalagayan sa lahat ng mga mukha, tulad naman sa pagkabasa sa pagmumukha ng isang tao ng mga dinaramdam ng kanyang kaluluwa. Ano ba sa akala mo Isabel; sa Kruz sa Tunasan ba ako maglimos o sa Kruz sa Matahong? ang marahang tanong ng nababalisang ama. Lumalaki ang Kruz sa Tunasan, datapuwa't pumapawis naman ang sa Matahong; alin kaya sa akala mo ang lalong mapaghimala? Nag iisip-isip ang tia Isabel, iguinalaw ang ulo at bumulong: Paglaki ... lalong malaking himala ang lumaki kay sa pumawis: nagpapawis tayong lahat, nguni't tayong lahat ay hindi lumalaki. Tunay nga, siya nga, Isabel, nguni't alalahanin mong ang magpawis.... ang magpawis ang kahoy na guinagawa lamang na paa ng bangko ay hindi kakaunting himala ... !Aba! ang lalong mainam ay maglimos sa dalawang Kruz, sa ganya'y walang maghihinanakit na sino man at lalong madaling gagaling si Maria Klara ... !Mabuti ba ang pagkakahanda ng mga silid? Nalalaman mo ng kasama mag-asawang doktor ang isang bagong guinoong may pagkakamag-anak ni pari Damaso; kinakailangang huwag magkulang ng ano man. Na sa kabilang dulo ng "komedor" ang magpinsang si Sinang at si Viktoria, na napaparoo't sinasamahan ang may sakit. Tinutulungan sila ni Andeng sa paglilinis ng mga kagamitang pilak sa pag-inom ng kha. Nakikilala ba ninyo ang doktor Espadana? ang tanong na mahigpit kay Viktoria ng kapatid sa suso ni Maria Klara. Hindi! anang tinatanong; ang tanging nalalaman ko lamang sa kanya'y mahal na totoong sumingil, ayon kay kapitang Tiago. Marahil totoong magaling siya kung gayon! ani Andeng; mahal sumingil ang bumutas ng tiyan ni dona Maria, kaya nga marunong. Haling! ang biglang sinabi ni Sinang, hindi ang lahat ng sumisingil ng mahal ay marunong na. Tingnan mo si doktor Guevara; pagkatapos na di natutong umalalay sa nanganganak, hanggang sa putulin ang ulo ng sanggol, siningil ng limampong piso ang nabaong lalaki ... sumingil ang siyang nalalaman. Ano ang kinalaman mo? ang tanong sa kanya ng kanyang pinsan at siya'y siniko. At bakit hindi ko malalaman? Ang lalaki, na isang maglalagari ng kahoy, pagkatapos na siya'y mapangulila ng kanyang asawa, napilitan namang mawal-an siya ng bahay, sa pagka't pinilit siyang magbayad ng Alkalde, na kaibigan ng doktor ... ?bakit hindi ko malalaman? Pinautang pa siya ng aking ama upang makapasa Santa Kruz, at siya rin ang umaaliw sa sarili sa pagsasalita nito sa kanya rin. "No hay felikidad kompleta en la tierra" ay isa naman sa kanyang laguing guinagamit na kasabihan sa kanyang buhay, sa pagka't hindi lumalabas sa kanyang mga labi ang dalawang kasabihang ito sa harap ng ibang mga tao. Si dona Viktorinang pinagdaanan na ng una, pangalawa, pangatlo at pang-apat na kabataan sa paglaladlad ng kanyang mga lambat upang mahuli sa dagat ng daigdig ang bagay na adhika ng kanyang mga hindi pagkakatulog, sa kawakasa'y napilitang sumang-ayon sa ibig ng kapalarang sa kanya'y ipagkaloob. Kung naguing tatlompo't isang abril sana ang kanyang gulang, at hindi tatlompo't dalawa, ang layo'y totoong malaki ayon sa kanyang aritmetika. isinauli disin ng kahabaghabag na babae sa Kapalaran ang inihahandog sa kanyang huli sa lambat, upang maghintay ng lalong naaalinsunod sa kanyang kalooban. Nguni't palibhasa'y pinapanukala ng tao at ang pangangailangan ang siyang nagpapasiya, siyang malaki ng lubha ang pangangailangan ng asawa, napilitang magalingin na niya ang isang abang lalaki na iniabsang ng bayang Extremadura (Espana), at pagkatapos na makapaglagalag sa daigdig ng anim o pitong taon, Ulisis na bago, sa kawakasa'y nasumpungan niya sa pulo ng Lusong ang mapapanuluyan, salapi at isang panis ng Kalipso, na kanyang-kabiak dalandan ... !ay! at ang dalanda'y maasim. Tiburkio Espadana ang pangalan ng kaawaawa, at baga man tatlompo't limang taon ang gulang ay tila matanda na; gayon ma'y lalong bata pa siya kay dona Viktorina, na may tatlompo't dalawa lamang. Magaang maunawa ang kadahilanan nito, nguni't panganib na sabihin. Siya'y na pa sa Pilipinas na ang katungkula'y Ofikial Quinto sa mga Aduana, datapuwa't totoong napakalihis ang kanyang palad, na bukod sa siya'y nahilong mainam at nabalian siya ng isang hita samantalang naglalakbay-dagat, binawian siya ng katungkulan ng makaraan ang labing limang araw mula ng siya'y dumating, pagbawing sa kapanahuna'y dinala sa kanya ng "Salvadora", ng wala na siya kahit isang kuarta man lamang. Sa kanyang pagkadala sa dagat, hindi niya inibig umuwi sa Espana hanggang hindi siya yumayaman, at inisip niyang maghanap-buhay sa ano man. Ayaw itulot sa kanya ng kapalaluan ng budhi ng pagka kastila ang paggugugol ng lakas: hangad sana ng lalaking mamuhay siya sa isang paraang walang ikapipintas ang sino man, nguni't ayaw ipahintulot sa kanya ng kapurihan ng mga kastila na gugulin niya ang lakas sa paggawa, at hindi siya mailigtas sa mga pangangailangan ng kapurihang iyon. Ng mga unang araw ay nabubuhay siya sa gugol ng ilang kababayan niya, nguni't palibhasa'y marunong mahiya si Tiburkio, sa damdam niya'y masaklap ang kanyang kinakain, kaya't hindi tumataba kung di bagkos pa ngang nangangayayat. Sa pagka't wala siyang dunong, salapi o mataas na taong tumangkilik sa kanya, inihatol sa kanya ng kanyang mga kababayan, upang huwag na siyang makabigat pa sa pamumuhay na siya'y pa sa mga lalawigan at doo'y magpanggap siyang doktor sa pangagamot. Ng mga unang mula'y aayon sana ang lalaki, sa pagka't tunay nga't siya'y naguing alila sa Hospital ng San Karlos nguni't wala siyang natutuhang ano man sa karunungan tungkol sa panggagamot: ang tungkulin niya roo'y pagpagan ng alabok ang mga bangko at papagningasin ang mga bagang pangpainit, at ito'y hindi pa, nalaon. Datapuwa't sa pagka't nalalao'y humihigpit ang kaguipitan, at pinapawi ng kanyang mga kaibigan ang mga pag-aalap-ap niya, pinakinggan niya sila sa kawakasan, siya'y na pa sa mga lalawigan, nagpasimula siya ng pagdalaw sa ilang mga may sakit, at sumisingil siya ng alinsunod sa inihahatol sa kanya ng sariling budhi. Datapuwa't ang nakawangis niya'y ang binatang filosofo na sinasabi ni Sameniego, sa kahulihuliha'y sumingil siya ng mahal at linagyan niya ng mataas na halaga ang kanyang mga dalaw sa mga may sakit; dahil dito'y ipinalagay siyang dakilang manggagamot, at marahil siya sana'y yumaman, kung hindi nabalitaan ng mga pangulong manggagagamot sa Maynila ang kamalakmalak na kanyang pagsingil at ang pakikipangagaw na guinagawa sa mga ibang manggagamot. Namag-itan sa kanya ang mga walang katungkulan at ang mga profesor. "Kaibigan, ang kanilang sinabi sa maganapin sa katungkulang si Dr. K., pabayaan na ninyong siya'y makatipon ng kaunting puhunan, at pagka may anim o pitong libo na siya'y makaoowi na sa kanyang bayan at ng doo'y mamuhay sa kapayapaan. Sa katotohana'y ?ano ang guinagawa sa inyong masama? ?na kanyang dinaraya ang mga hindi marunong mag-ingat na mga "indio"? Sila'y magpakatalino. Siya'y isang kaawaawa; huwag po ninyong alisin sa kanyang bibig ang pagkain; kayo sana'y mag-asal mabait na kastila!" ?Palibhasa'y mabait ngang kastila ang doktor, napahinuhod siyang magwalang malay ng kagagawang iyon; nguni't sa pagka't dumating sa tainga ng bayan ang gayong balita, nagpasimula ng pagkukulang tiwala sa kanya, at hindi nalao't wala ng pagamot kay don Tiburkio Espadana at sa ganito'y napilitan na namang halos magpalimos ng kinakain sa araw-araw. Ng panahong iyo'y nabalitaan sa isang kaibigan niya, na naguing matalik namang kaibigan ni dona Viktorina, ang malaking pangangailangan ng asawa ng guinoong babaeng ito, ang kanyang pagsinta sa bayang Espana at ang kagandahan ng kanyang puso. Natanawan ni don Tiburkio roon ang isang kapilas na langit, at ipinakiusap na siya'y ipakilala kay dona Viktorina. Nagkita si dona Viktorina't si don Tiburkio. !"Tarde venientibus ossa," ang biglang sinabi marahil ni don Tiburkio kung marunong sana siya ng latin! Si dona Viktorina'y di na masasabing maaariari pa, tunay na di na maaari; nauwi na lamang ang kanyang malagong buhok sa isang pusod, na ayon sa sabi ng kanyang alilang babae'y ang ulo ng bawang ang nakakasinlaki raw, ang mga kulubot ng kanyang mukha'y tulad sa dinaanan ng araro at nagpapasimula na ng pag-uga ang kanyang mga ngipin, nangagdaramdam na rin naman ang kanyang mga mata, at malaki na ang ipinagdamdam, kaya't kinakailangan na niyang ga ipikit na ng kaunti upang makakita sa dakong may kalayuan; ang kaugalian na lamang niya ang tanging sa kanya'y natira. Nangagkaunawaan ng matapos ang kalahating horas na pagsasalitaan, at nangagtanggapan sila. Dahil sa ang ibig niya ang isang kastilang hindi napakapilay, hindi totoong utal, hindi lubhang upawin, huwag napaka bungi ang mga ngipin na huwag mapakalabis ang pananambulat ng laway kung nagsasalita, at magkaroon sana ng lalong malaking liksi at "kategoria", na gaya ng karaniwan niyang sabihin; nguni't ang ganitong mga bagay na kastila'y hindi lumapit kailan man sa kanya upang ipakiusap na sa kanya'y pakasal. Hindi miminsang kanyang naringig na "la okasion la pintan kalva" (ilinalarawang walang buhok sa ulo ang magaling na pagkakataon), at inakala niya ng taimtim sa loob na si don Tiburkio'y siyang tunay na magaling na pagkakataon, sa pagka't salamat sa mga gabing lubhang mapighating kanyang dinaanan, maagang nangyayari sa kanya ang pagkapanot ng ulo. ?Sino ang babaeng hindi matalino sa ikatatlompo't dalawang taong gulang? Nagdamdam naman si don Tiburkio, sa ganang kanya, ng hindi mawatasang pamamanglaw ng kanyang dilidilihin ang mga unang buwan ng kanyang pag-aasawa na ang karaniwa'y nagtatamasa ng boong katamisan. Nguni't kaniyang taglay ang pagsang-ayon sa sawing kapalaran, at humingi siyang saklolo sa pag-aalaala sa dinaanan at dinaraanan pang gutom kung sakali. Kailan man ay hindi niya inisip ang lumangoy sa yaman o magtamo ng mataas na katungkulan, magagaang na kamtan ang kanyang mga adhika ng loob, hindi malalawak ang kanyang mga mithi; datapuwa't ang kanyang pusong virgen pa ng mga panahong iyon ay naghangad ng ibang nakasisintahing lubha. Doon sa kanyang kabataan, kung pagal na siya sa kagagawa, pagkatapos na magawa niya ang dukhang paghapon, nagpapahingalay siya sa masamang hihigan upang tunawin ang "gazpakho", at natutulog siyang ang napapanag-inip ay isang larawang nakangiti at mapagbigay layaw. Pagkatapos, ng maragdagan ang mga sama ng loob at mga kasalatan, nagdaan ang mga taon at hindi dumating ang kalugodlugod na larawan, ang inisip na lamang niya'y ang isang mabait na babae, masipag, mabuting mamahay, na makapagdala sa kanya ng kaunting salapi sa pagkakasal, makapagbigay aliw sa kanya sa mga pagal ng paggawa at manakanakang siya'y kagalitan. tunay, ipinalalagay niyang isang kaligayahan ang mga pag-aaway ng mag-asawa! Datapuwat ng siya'y mapilitang maglagalag sa bayanbayan, na ang hinahanap niya'y hindi na ang kayamanan kung hindi kaunti man lamang kaguinhawahan sa pamumuhay sa panahon kanyang ipinananatili pa sa daigdig; ng pukawin sa kanya ang pag-asang makakikita ng kaguinhawahan ng mga balibalitang bigay sa kanya ng kanyang mga kababayang galing sa kabilang ibayo ng dagat, lumulan siya sa isang sasakyang tungo sa Filipinas, pinapamugad ng layon sa kanyang dibdib ang isang kalugodlugod na mestiza, sa isang magandang india na may malalaking matang maitim, napuputos ng sutla at mga nanganganinag na mga damit, tiguib ng taglay na mga brillante at guinto at iniaalay sa kanya ang pagsinta, ang mga kokhe, at iba pa. Dumating sa Filipinas at ang boong akala niya'y nasunduan na niya ang kaganapan ng kanyang panag-inip, sa pagka't tinititigan siya ng may halong pagtataka ng mga dalagang nakasakay sa mga kokheng plateadoong nagpapasial sa Luneta at Malekon. Datapuwa't ng siya'y bawian ng katungkulan, nawala sa kanyang panimdim ang mestiza o ang india, at linikha naman niya ng boong hirap ang larawan ng isang bao, nguni't isang baong kalugodlugod. Kaya nga't ng makita niyang naguiguing katotohanan ang isang bahagui ng kanyang panaguinip, siya'y namanglaw nguni't palibhasa'y taglay niya ang kaunting katutubong pagsangayon sa ano mang nangyayari, sinabi niya ang sa kanyang sarili: !"Yao'y wala kung di isang panaguinip lamang, at sa daigdig ay hindi nabubuhay sa panaguinip"! Sa ganito'y binibigyan niyang kapasiyahan ang kanyang mga pag-aalinlangan: gumagamit siya ng galapong ng bigas, pshe! kung makasal na sila'y ipag-uutos na niyang huwag gumamit; na marami ng kulubot ang balat, nguni't ang levita niya'y lalo ng maraming guisi at mga sursi, na yao'y isang matandang babaeng mapagyabang, mapagpasuko at asal lalaki, datapuwa't ang gutom ay lalo ng asal lalaki, lalo ng mapagpasuko at lalo pa manding mapagyabang, at bukod sa roo'y kaya nga naman katutubo na niya ang pagkamatimyas na ugali, at ?sino ang nakakaalam? binabago ng pagsinta ang mga kaasalan; na totoong masamang mangastila, siya man nama'y hindi rin magaling mangastila, ayon sa sinabi sa kanya ng puno ng Negokiado ng ipagbigay alam sa kanya ang sa kanya'y pagbawi ng katugkulan, at bukod sa roo'y ?ano baga iyon? ?na ang babaeng iyo'y isang matandang pangit at katawatawa? !siya nama'y pilay, wala ng ngipin at saka panot pa! Lalong minamagaling pa ni don Tiburkio ang siya'y mag alaga kay sa siya'y alagaan sa pagkakasakit sa gutom. Pagka linilibak siya ng alin mang kaibigan niya, ito ang kanyang isinasagot: "Bigyan mo ako ng pagkain at tawaguin mo akong tanga". Si don Tiburkio'y isa riyan sa karaniwang sinasabing hindi gumagawa ng masama kahi't sa isang langaw: mahinhin at walang kayang magtaglay ng isang masamang kaisipan, siya disi'y nagmisionero ng mga unang panahon. Hindi nangyaring nakapanagumpay sa kanya ang lubos na paniniwala ng malaking kataasan, ng dakilang kamahalan at mataas na kahalagahang sa loob ng ilang linggo'y kumakapit sa kalooban ng pinakamalaking bahagui sa kanyang mga kababayan. Hindi nagkasiya kailan man sa kanyang puso ang magtanim ng galit; hindi pa siya nakasusumpong ng isa man lamang na "filibustero"; wala siyang nakikita kung hindi mga haling na isip na kinakailangang agawan ng pagkabuhay, sakali't aayaw na maguing haling pa kay sa kanila. Ng pag-akalaang siya'y pag-usiguin sa harap ng mga hukuman dahil sa pagpapanggap niya ng pagka manggagamot, hindi siya naghinanakit, hindi siya dumaing; kinikilala niya ang katuwiran, at ito lamang ang kanyang isinasagot: !Datapuwa't kinakailangang mabuhay! Sila nga'y napakasal o nagsiluan ang isa't isa, dinadala siya sa mga lugar na walang tao, bagay na ikinahahapis na totoo ni dona Viktorina, palibhasa'y ang ibig niya'y maipagparangalan ang kanyang asawa sa lalong hayag na mga paseo: nguni't hindi siya umiimik sa pagpipitagan niya sa mga unang buwan ng katamisan ng mga bagong kasal. Nagpasimula ang pagbabawas ng timyas ng kanilang pagsasama, ng akalain ng kanyang asawang siya'y pakiusapan tungkol sa "polvos de arroz" (galapong ng bigas) at sabihin sa kanyang yao'y daya at hindi katutubo; pinapagkunot ni dona Viktorina ang kanyang mga kilay, at siya'y tinitigan sa mga ngiping nailalagay at naaalis. Hindi na umimik ang lalaki, at napagwari ng babae kung alin ang pangpahina sa kanya ng loob. Hindi nalao't ang isip niya'y siya'y nagdadalang tao na, at kanyang ipinamalita ang gayong bagay sa lahat ng kanilang mga kaibigan: Ako at si de Espadana'y kami pasasa "Peninsula" sa buwang darating; aayaw akong ipanganak dito ang aming anak at tatawaguing "revolukionario". Nilagyan niya ng isang "de" ang apellido ng kanyang asawa; hindi pinagkakagugulan ng ano man ang "de"; nguni't nakapagbibigay "kategoria" (kamahalan sa pangalan). Kung pumifirma siya'y ganito ang inilalagay niya sa sariling pangalan: Viktorina de los Reyas "de" de Espadana; ang "de" de Espadanang ito ang siyang ikinasisira ng kanyang isip; bagay na hindi nangyaring naalis sa kanyang ulo ng litografong gumawa ng kanyang mga tarjeta at ng kahi't kanyang asawa. Kung isa lamang "de" ang aking ilalagay, mawiwikang talagang wala kang "de", !haling! ang sinabi sa kanyang asawa. Walang likat ang kanyang pamamalita ng guinagawa niyang mga paghahanda sa paglalakbay, pinagsikapan niyang isaulo ang mga pangalan ng mga duongang dinaraanan ng mga sasakyang patungo sa Espana, at nakalulugod na pakinggan siya sa pananalita: "Aking makikita ang ismo ng kanal ni Suez; sinasabi ni De Espadanang siya raw lalong maganda, at nalibot ni De Espadana ang boong daigdig. " " Marahil ay hindi na ako uuwi dito sa lupain ng mga taong gubat, " " Hindi ako ipinanganak upang matira ako sa lupaing ito; lalo pang nababagay sa akin ang Aden o Port Said: musmos pa ako'y gayon na ang aking kaisipan," at iba pa. Pinagbabahagui ni dona Viktorina ang daigdig, sa kanyang "geografia," sa Filipinas at Espana, na naiiba naman sa mga khulo (mga taong hangal sa Madrid) na binabahagui ang daigdig sa Espana at Amerika o Khina sa ibang pangalan. Nalalaman ng kanyang asawang ang ilang sa mga bigay na iyo'y mga kahalingan, nguni't hindi umiimik at ng huwag siyang masigawan at maipamukha sa kanya ang kanyang kautalan. Nagpakunwari si dona Viktorinang siya'y naglilihi, at nagpahumaling sa pagsusut ng mga damit na sarisari ang mga kulay, nagbalot ng mga bulaklak at ng mga sintas at nagpapasial na nakabata sa Eskolta, datapuwa't !oh kasaliwaang palad! nagdaan ang tatlong buwan at nalugnaw ang panag-inip, at sa pagka't wala ng dapat ipangilag upang huwag maguing revolukionario ang anak na lalaki, hindi na niya ipinatuloy ang paglalakbay. Ang kinahiligan nama'y ang pagtatanong sa mga manggagamot, mga hilot, mga matatandang babae't iba pa, datapuwa't nawalang kabuluhan; siyang aayaw pasaklolo sa kangino mang santo o santa, at kanyang nililibak si San Paskual Bailon, bagay na totoong ikinahahapis ni kapitang Tiago; kaya nga't sa kanya'y sinabi ng isang kaibigan ng kanyang asawa: Maniwala po kayo sa akin, guinoong babae, kayo po ang bugtong na may "espiritu fuerte" (matapang na diwa) sa nakayayamot na lupang ito! Siya'y ngumiti baga man hindi niya nauunawa kung ano ang "espiritu fuerte" at pagkagabi, sa oras ng pagtulog, itinanong kung ano ang kahulugan niyon sa kanyang asawa. Guiliw ko, ang isinagot nito, ang nalalaman kong e ... espiritu fuerte ay ang "amoniako;" isang "re ... retorika" (bulaklak ng pananalita) lamang marahil ang sinabi ng aking kaibigan. Buhat niyo'y sinasabi niya kailan ma't maaari: Ako ang bugtong na amoniako sa lubhang nakayayamot na lupaing ito, sa pananalitang retorika; gayon ang sinabi ni Guinoong N. de N., peninsular na totoong mataas ang "kategoria". Ang bawa't maibigan niya'y kinakailangang gawin; totoong napasuko niyang lubos ang kanyang asawa, na hindi naman nagpakita ng malaking pagsalangsang sa kanya, na ano pa't naguing kahalimbawang tunay ng isang asong maliit na sumusunod sa bawa't maibigan ni dona Viktorina. Kung guinagalit siya'y hindi pinahihintulutang siya'y makapagpasial, at kung totoong siya'y pinapagngingitngit, inaagaw kay don Tiburkio ang postizong mga ngipin at pinababayaan siyang magmukhang kagulatgulat sa isa o ilang araw kaya, ayon sa maisipan. Naisipan ni dona Viktorinang dapat maguing doktor sa Medikina at sa Kirugia ang kanyang asawa, at ipinaunawa niya kay don Tiburkio ang bagay na ito. Guiliw ko! ?ibig mo bang ako'y dakpin? ang tanong na nagugulat. Huwag ka sanang baliw, pabayaan mo't ako ang nakakaalam! ang isinagot, hindi ka manggagamot kangino man, datapuwa't ibig kong tawaguin ka nilang doktor ako'y doktora, !hala! At kinabukasa'y tumanggap si Rodoreda ng biling iukit sa isang losa ng maitim na marmol ang ganito: Dr. DE ESPADANA, ESPEKIALISTA EN TODA KLASE DE EMFERMEDADES (manggagamot na tangi sa lahat ng bagay na sakit). Ipinag-utos sa lahat ng mga lingkod nila sa bahay na itawag sa kanila ang kanilang mga bagong titulo, at dahil dito'y naragdagan ang bilang ng mga flequillo, kumapal ang pahid na polvos de arroz, at dumami ang mga kintas at ang mga enkaje, at lalo ng tiningnang ng malaking pagpapawalang halaga ang kanyang mga aba at kulang palad na mga kababayang babae, na ang mga asawa'y mababa ang kamahalan kay sa kanyang asawa. Bawa't araw na magdaan ay nararamdaman niyang lalong naguiguing mahal at lalong tumataas siya, at kung magpapatuloy ang gayong kalakaran, paguiguing isang tao'y sasapantahain na niyang siya'y kalahi ng Dios. Hindi nakahahadlang ang mga dakilang kaisipang ito, na hanggang nagdaraan ang araw ay lalo siyang tumatanda at lalong nagmumukhang katawatawa. Kailan mang masasalubong niya si kapitang Tiago at maaalaala niyang nawalang kabuluhan ang pangingibig sa kanya nito, pagdaka'y nagpapadala siya ng piso sa Simbahan sa pamisa, bilang pasasalamat. Gayon ma'y iguinagalang na totoo ni kapitang Tiago ang kanyang asawa dahil sa titulo na pagka manggagamot sa lahat ng bagay na sakit, at kanyang pinakikinggang magaling ang mga ilang salitang kanyang naipangungusap dahil sa kanyang kautalan. Dahil dito, at dahil sa hindi dumadalaw ang manggagamot na ito sa kangino man, hinirang siya ni kapitang Tiago upang siyang gumamot sa kanyang anak na babae. Kung tungkol sa binatang Linares ay iba na. Ng gumagayak ng pagpasa Espana, inakala ni dona Viktorina ang maglagay ng isang tagapangasiwang kastila, sa pagka't walang tiwala siya sa mga filipino naalaala ng kanyang asawa ang isang pamangking na sa Madrid, na nag-aaral ng pag-aabogado at ipinalalagay na siyang pinakamatalas ang kaisipan sa lahat ng mga magkakamag-anak sinulatan nga siya, na ipinagpauna ang bayad sa sasakyan ng pagparito, at naglalakbay-dagat na siyang dito ang tumpa, ng mapugnaw ang pananag-inip tungkol sa pagdadalang tao. Ang tatlong guinoong ito ang siyang bagong kararating. Samantalang kumakain sila ng pangalawang agahan, dumating si pari Salvi, at sa pagka't siya'y kakilala na ng mag-asawa, ipinakilala nila sa kanya, sampo ng mga taglay na karapatan ng binatang si Linares, na nagdamdam kahihiyan. Ayon sa kaugalia'y si Maria Klara ang siyang pinag-usapan; ang dalaga'y nagpapahingalay at natutulog. Napagsalitaanan ang tungkol sa paglalakbay: ipinagparangalan ni dona Viktorina ang kanyang katabilan sa pagpintas sa mga tagalalawigan, sa kanilang mga bahay na pawid, sa kanilang mga tulay na kawayan, na hindi kinalimutang sabihin sa kura ang pagka sila'y mga kaibigan ng Segundo Kabo, ng Alkaldeng si gayon, ng Oldor na si ganyan, ng Intendente at iba pa, mga taong pawang matataas na totoong naaalang-alang sa kanila. Kung naparito po sana kayo kamakalawa, dona Viktorina, ang isinunod ni kapitang Tiago, pagkatapos ng isang sandaling pagtahimik ng usapan, inyo po sanang nakatagpo ang marilag na Kapitan General: diyan siya nakaupo. Ano? ?Paano? ?Naparito ba ang kapitang General? ?At dito sa inyong bahay? !Kasinungalingan! Sinasabi ko po sa inyong diyan siya nakaupo! Kung naparito po sana kayo kamakalawa.... Ah! sayang na hindi nagkasakit agad si Klarita! ang biglang sinabi niyang taglay ang tunay na pagdaramdam, at saka pinagsabihan si Linares: Naringig mo na, pinsan? !Dirito ang Kapitan General! ?Nakita mo na kung totoo ang sabi ni De Espadana, ng sabihin sa iyong ang paroroonan mo'y hindi bahay ng isang walang kabuluhang indio? Sa pagka't talastasin po ninyo na ang aming pinsa'y ng nasa Madrid ay kaibigan ng mga ministro at ng mga duque, at doon kumakain sa bahay ng konde del Kampanario. Ng duque de la Torre, Viktorina, ang isinala ng kanyang asawa. Gayon din lamang iyon, ?ikaw pa ba naman ang magsasabi sa akin?... Mararatnan ko po kaya si pari Damaso sa kanyang bayan? ang isinalabat ni Linares, na si pari Salvi ang kinakausap; malapit daw rito ang sabi sa akin. Aba, naririto siya ngayon at hindi malalao't siya'y paririto, ang isinagot ng kura. Gaano kalaki ang aking tuwa! may dala akong sulat na ukol sa kanya, ang biglang sinabi ng binata, at kung hindi lamang sa ganitong maligayang pagkakataon ng pagparito kong ito, nagsadya disin pa ako ng pagparito upang siya'y aking dalawin. Samantala'y naguising ang "maligayang" pagkakataon. De Espadana? ani dona Viktorina ng matapus ang pagkain, ating titingnan na si Klarita? At saka sinabi kay kapitang Tiago: !Dahil sa inyo lamang, don Santiago; dahil sa inyo lamang! Hindi gumagamot ang aking asawa kung di sa mga matataas na tao lamang, at iyon pa man, iyon pa man! !Hindi kawangis ang aking asawa ng mga taga rito!... hindi siya nanggagamot sa Madrid kung hindi sa mga taong matataas lamang. Tinungo nila ang kinalalagyan ng may sakit na babae. Halos ngitngit ng dilim ang silid na kinalalagyan ng may sakit, nakalapat ang mga bintana, dahil sa panganganib sa hihip ng hangin, at nanggagaling ang bahagyang liwanag doon sa dalawang malalaking kandilang pagkit na nakatirik at nagniningas sa harap ng isang larawan ng Virgen sa Antipolo. Nabibigkisan ang ulo ng isang panyong basa ng Agua de Kolonia, nababalot na mabuti ang katawan sa mapuputing kumot na may saganang mga tiklop, na siyang tumatakip sa kanyang pagka anyong virgen, nakahiga ang dalaga sa kanyang katreng kamagong na napapamutihan ng mga kortinang jusi at pinya. Ang kanyang mga buhok na nakaliliguid sa mukha niyang tabas itlog ang nakararagdag ng gayong nanganganinag na pamumutla, na binibigyang buhay lamang ng malalaking mga matang puspos ng kalungkutan. Na sa kanyang siping ang kanyang dalawang kaibigang babae at si Andeng na may babae na isang sanga ng azukena. Pinulsuhan siya ni De Espadana, siniyasat ang kanyang dila, tinanong siya ng ilan, at saka nagsalitang iiling iling: I ... ito'y may sakit, nguni't maaring gumaling! Minasdan ni dona Viktorina ng boong kalakhan ng loob ang mga nalilimpi. Liqueng may kahalong gatas sa umaga, jarabe de altea, dalawang pildora ng sinoglosa! ang ipinag-utos ni De Espadana. Laksan mo ang iyong loob, Klarita, ang sabi ni dona Viktorina na sa kanya'y lumapit; naparito kami't ng gamutin ikaw ... !Ipakikilala ko sa iyo ang pinsan namin! Nawiwili si Linares sa panonood sa mga kalugodlugod na mga mata ni Maria Klara, na anaki'y may isang hinahanap, kaya't hindi niya naringig ang sa kanya'y pagtawag ni dona Viktorina. Guinoong Linares ang sa kanya'y sinabi ng kura, na ano pa't pinukaw siya sa kanyang pagkawili sa panonood; narito na si pari Damaso. At tunay nga namang dumarating si pari Damaso, na namumutla at ga nalulungkot na; pagbabangon niya sa higaa'y si Maria Klara ang unang kanyang dinalaw. Hindi na siya ang dating pari Damaso, na totoong mataba at mapag-aglahi; ngayo'y lumalakad na walang imik at anyong hahapayhapay. TALABABA: o "kazaronse" (naghulihan sa pamamag-itan ng pangangaso), laro ng salitang hindi magawa sa wika natin. =XLIII.= =MGA PANUKALA.= Hindi niya pinansin ang sino man, tuloytuloy siya sa higaan ng may sakit, at saka niya hinawakan ang kamay nito: Maria! ang kanyang sinabi ng hindi maulatang pag-irog, at bumalong sa kanyang mga mata ang mga luha; Maria, anak ko, hindi ka mamamatay! Binuksan ni Maria ang kanyang mga mata at tiningnan siya ng tanging pagtataka. Sino man sa mga nakakakilala sa frankiskano'y hindi nangaghihinala man lamang na siya'y may taglay ng gayong lubhang mga kaguiliwguiliw na damdamin; hindi inaakala ng sino mang sa ilalim ng gayong matigas at magaspang na anyo'y may tangkilik na isang puso. Hindi nakapanatili roon si pari Damaso, at umiiyak na parang musmos na lumayo sa dalaga. Tinungo niya ang "kaida" upang doo'y maibulalas niya ang kanyang kapighatian, sa lilim ng mga gumagapang na halaman sa durungawan ni Maria Klara. Pagkalakilaki ng kanyang pag-ibig sa kanyang inaanak! ang sapantaha ng lahat. Pinagmamasdan siya ni fray Salvi na hindi kumikilos at hindi umiimik, at nangangagat labi ng bahagya. Ng anyong natatahimik na si pari Damaso'y ipinakilala sa kanya ni dona Viktorina ang binatang si Linares, na sa kanya'y magalang na lumapit. Walang imik na pinagmasdan siya ni pari Damaso, mula sa mga paa hangang ulo, inabot ang sulat na sa kanya'y iniabot ni Linares, at binasa ang lihim na iyong anaki'y hindi napag-uunawa ang laman, sa pagka't tumanong: At sino po ba kayo? Ako po'y si Alfonso Linares, na inaanak ng inyong bayaw ... ang pautal na sinabi ng binata. Lumiyad si pari Damaso, muling minasdan ang binata, sumaya ang mukha at nagtindig. Aba, ikaw pala ang inaanak ni Karlikos! ang biglang sinabi at siya'y niyakap; halika't ng kita'y mayakap ... may ilang, araw lamang na katatanggap ko pa ng kanyang sulat ... !aba, ikaw pala! Hindi kata nakikilala ... mangyari baga, hindi ka pa ipinanganganak ng aking lisanin ang lupaing iyon; !hindi kata nakilala! At pinakahihigpit ng kanyang matatabang mga bisig ang binata, na namumula, ayawan kung sa kahihiyan o sa pagkainis. Tila mandin nalimutan ng lubos ni pari Damaso ang kanyang pighati. Ng makaraan ang ilang sandali ng pagpapakita ng pagguiliw at pagtatanong sa kalagayan ni Karlikos at ni Pepa, tumanong si pari Damaso: At ngayon! ?ano ang ibig ni Karlikos na gawin ko sa iyo? Tila mandin may sinasabi sa sulat na kaunting bagay ..., ang muling sinabi ni Linares ng pautal. Sa sulat? ?tingnan ko? !Aba, siya nga! !At ang ibig ay ihanap kata ng isang katungkulan at isang asawa! !Hmm! !Katungkulan ... katungkulan, magaang; ?marunong ka bang bumasa't sumulat? Tinanggap ko ang pagka abogado sa Universidad Kentral! Karambas! ikaw pala'y isang pikapleitos (mapang udyok sa pag-uusapin) datapuwa't wala sa iyong pagmumukha ... tila ka isang mahinhing dalaga, nguni't !lalong magaling! Datapuwa't bigyan kata ng isang asawa ... !hm! !hmm! isang asawa.... Padre, hindi po ako lubhang nagdadalidali, ang sinabi ni Linares na nahihiya. Datapuwa't si pari Damaso'y nagpaparoo't parito sa magkabikabilang dulo ng kaida, na ito ang ibinubulong: Isang asawa, isang asawa! Hindi na malungkot at hindi naman masaya ang kanyang mukha; ngayo'y nagpapakilala ng malaking kataimtiman at wari'y may iniisip. Pinagmamasdan ni pari Salvi ang lahat ng ito mula sa malayo. Hindi ko akalaing makapagbibigay sa akin ng malaking kapighatian ang bagay na ito! ang ibinulong ni pari Damaso ng tinig na tumatangis; datapuwa't sa dalawang kasamaa'y dapat piliin ang pinakamaliit. At lumapit kay Linares at saka inilakas ang pananalita: Halika, bata, anya: kausapin nata si Santiago. Namutla si Linares at kusang napahila sa sakerdote, na nag-iisipisip sa paglakad. Ng magkagayo'y humalili naman sa pagpaparoo't parito sa kaida si pari Salvi, na naggugunamgunam ayon sa dati niyang kaugalian. Isang tinig na sa kanya'y nagbibigay ng magandang araw ang siyang nagpahinto ng kanyang kapaparoo't parito: tumunghay at ang nakita niya'y si Lukas, na sa kanya'y bumati ng boong kapakumbabaan. Ano ang ibig mo? ang tanong ng mga mata ng kura. Among, !ako po ang kapatid ng namatay sa kaarawan ng fiesta! ang sagot na kahapishapis ni Lukas. Umudlot si pari Salvi. At ano? ang ibinulong na bahagya na maringig. Nagpupumilit umiyak si Lukas at pinapahid ng panyo ang kanyang mga mata. Among, ang sinabing nagtutumangis, naparoon po ako sa bahay ni don Krisostomo upang humingi ng kabayaran sa buhay ..., ipinagtabuyan muna ako ng sikad, at ang sabi'y aayaw raw siyang magbayad ng ano man, sa pagka't nanganib daw siyang mamatay sa sala ng aking guiliw at kahabaghabag na kapatid. Nagbalik po ako o kahapon, nguni't siya'y nakapasa Maynila na, at nag-iwan ng limang daang piso upang ibigay sa akin, parang isang kaawang-gawa, at ipinagbiling huwag na raw bumalik ako kailan man! !Ah, among, limang daang piso sa aking kaawa-awang kapatid, limang daang piso, ah! !among!... Ng una'y pinakikinggan siya ng kura na nagtataka at inuulinig ang kanyang pananalita, saka untiunting nasnaw sa kanyang mga labi ang isang lubhang malaking nagpapawalang halaga at pag-alipusta, sa pagkamasid ng gayong daya at paglambang, na kung nakita sana ni Lukas, marahil siya'y tumakas at nagtumakbo ng boong tulin. At ano ang ibig mo ngayon? ang itinanong na kasabay ang sa kanya'y pagtalikod. Ay! among, sabihin po ninyo sa akin, alang-alang sa Dios, kung ano kaya ang dapat kung gawin; sa tuwi na'y nagbibigay ang among ng mabubuting mga hatol.... Sino ang may sabi sa iyo? Hindi ikaw tagarito.... Nakikilala ang among sa boong lalawigan! Lumapit sa kanya si pari Salvi na nanglilisik ang mga mata sa galit, itinuro sa kanya ang lansangan at saka sinabi sa gulat na si Lukas: Humayo ka sa iyong bahay at pasalamat ka kay D. Krisostomo na hindi ka ipinabilanggo! !Lumayas ka rito! Nalimutan ni Lukas ang kanyang pagpapakunwari at bumulong: Aba ang isip ko'y.... Lumayas ka rito! ang sigaw ni pari Salvi na malaki ang galit. Ibig ko po sanang makipagkita kay pari Damaso.... May gagawin si pari Damaso ... !lumayas ka rito! ang muling ipinagutos ng matindi ng kura. Nanaog si Lukas na nagbububulong: Isa pa naman ito ... pagka siya'y hindi nagbayad ng magaling!... Kung sino ang bumayad ng magaling.... Nangagsidalo ang lahat, dahil sa malakas na katatalak ng kura, pati ni pari Damaso, ni kapitan Tiago at ni Linares.... Isang walang hiyang hampas-lupa, na naparitong nanghihingi ng limos at aayaw magtrabajo! ang sinabi ni pari Salvi, na dinampot ang sombrero at baston at tinungo ang konvento. =XLIV.= =PAGSISIYASAT NG KONKIENKIA.= Mahabang araw at malulungkot na mga gabi ang guinawang pagtatanod sa ulunan ng hihigan; nabinat si Maria Klara karakarakang matapos makapagkumpisal, at wala siyang sinasalita, sa boong kanyang pagkahibang, kun di ang pangalan ng kanyang ina, na hindi niya nakikilala. Datapuwa't siya'y pinakaaalagaan ng kanyang mga kaibigang babae, ng kanyang ama at ng kanyang tia; nagpapadala ng mga pamisa at ng mga limos sa lahat ng mga larawang mapaghimala; nangako si kapitan Tiagong maghahandog ng isang bastong guinto sa Virgen sa Antipolo, at sa kawakasa'y nagpasimula ng untiunting paghibas ng lagnat ng boong kahusayan. Nangguiguilalas ang doktor de Espadana sa mga kabisaan ng jarabe de altea at ng pinaglagaan ng liquen, mga panggamot na hindi binabago. Sa laking pagkatuwa ni dona Viktorina sa kanyang asawa, isang araw na natapakan nito ang kola ng kanyang bata, hindi niya nilapatan ng kaugaliang parusang bawian ng panglagay na ngipin, kun di nagkasiya na lamang na sa kanya'y sabihin: Kung hindi ka pa naguing pilay, tatapakan mo pati ng korse! At hindi gumagamit ng korse si dona Viktorina! Isang hapon, samantalang dinadalaw ni Sinang at ni Viktoria ang kanilang kaibigan, nangagsasalitaan naman sa komedor ang kura, si kapitang Tiago at ang mag-anak ni dona Viktorina, hanggang sila'y nangagmimirindal. Tunay ngang aking dinaramdam ng di kawasa, ang sinasabi ng doktor; at daramdamin din namang totoo ni pari Damaso. At saan po ang sabi ninyong siya'y ililipat nila? ang itinanong ni Linares sa kura. Sa lalawigang Tayabas! ang isinagot ng kura ng walang kabahalaan. Ang magdaramdam naman ng malaki ay si Maria pagka kanyang nalaman, ani kapitang Tiago; siya'y kanyang kinaguiguiliwang parang isang ama. Tiningnan siya ng pasuliyap ni fray Salvi. Inaakala ko po among, ang ipinagpatuloy ni kapitang Tiago, sa nagbuhat ang lahat ng sakit na ito sa sama ng loob na kanyang tinanggap ng araw ng fiesta. Gayon din ang aking akala, at magaling po ang guinawa ninyo sa hindi pagpapahintulot na siya'y kausapin ni Guinoong Ibarra; siya sana'y lalo ng lumubha. At kung hindi sa amin, ang isinalabat ni dona Viktorina, sumasalangit na sana si Klarita at nag-aawit na ng mga pagpupuri sa Dios. Amen Jesus! ang inakala ni kapitan Tiagong marapat sabihin. Inyo rin namang palad na hindi nagkaroon ang aking asawa ng ibang may sakit na lalong mataas ang uri, sa pagka't kung nagkagayo'y napilitan sana kayong tumawag ng iba, at dito'y pawang mga hangal; ang aking asawa'y.... Aking inaakala, at ipinagpapatuloy ko ang aking sinabi, ang isinalabat naman sa kanya ng kura, na ang pagkapangumpisal ni Maria Klara ang siyang pinagbuhatan niyong magaling na pagbabago ng kanyang kalagayan, na siyang sa kanya'y nakapagligtas ng buhay. Higuit sa lahat ng gamot ang isang konkienkiang malinis, at pakaunawaing hindi ko tinututulan ang kapangyarihan ng dunong, !lalong-lalo na ang dunong sa kirugia! nguni't ang isang malinis na konkienkia'y ... Basahin ninyo ang mga banal na libro, at inyong makikita kung gaano ang mga sakit na napagaling sa pamamag-itan lamang ng isang mabuting konfesion. Ipatawad po ninyo, ang itinutol ni dona Viktorina na nag-init, ang tungkol diyan sa kapangyarihan ng konfesion.... gamutin nga po ninyo ang asawa ng alferez ng isang konfesion. Isang sugat, guinoong babae, ay hindi isang sakit na may ikinapangyayari ang konkienkia! ang isinagot ni pari Salvi, na may halong poot; gayon man, ang isang mabuting konfesion ay makapaglalayo sa kanya sa pagtanggap ng mga hampas na gaya ng kanyang mga tinanggap kaninang umaga. Sa kanya'y marapat! ang ipinagpatuloy ni dona Viktorina, na parang hindi niya naringig ang lahat ng sinabi ng pari Salvi. Napakawalang bait ang babaeng iyan! Sa simbaha'y wala ng guinagawa kung di masdan ako, !mangyari baga! siya'y isang babaeng walang kapararakan; tatanungin ko na sana siya niyong linggo kung mayroon akong mga tautauhan sa mukha, nguni't ?sino ang magkakapol ng dumi sa sarili sa pakikipag-usap sa taong walang uri? Sa ganang sa kura, nama'y parang hindi niya naringig ang lahat ng mga kaltab na ito, at nagpatuloy: Maniwala po kayo sa akin, don Santiago; ng malubos na gumaling ang inyong anak ay kinakailangang makinabang bukas; dadalhan ko siya rito ng viatiko ... inaakala kong wala siyang ano mang dapat na ipangumpisal, gayon man ... kung ibig niyang mangumpisal ng sandali ngayong gabi.... Ayawan ko, ang idinugtong agad ni dona Viktorina, na sinamantala ang isang patlang ng salitaan, hindi ko mapag-isip kung bakit may mga lalaking nangagkakaroon ng pusong mag-asawa sa gayong mga panggulat, na gaya na nga ng babaeng iyan; kahi't malayo'y namamasid kang saan siya nanggaling; napagkikilalang namamatay siya ng kaingguitan; !mangyari baga! ?gaano na ang sahod ng isang alferez? Nalalaman na po ninyo, don Santiago, sabihin ninyo sa inyong pinsang ihanda ang may sakit sa pakikinabang bukas; paririto ako ngayong gabi upang siya'y bigyang kapatawaran sa mumunting kasalanan.... At sa pagka't nakita niyang lamalabas si tia Isabel, pinagsabihan niya ito sa wikang tagalog: Ihanda po ninyo ang inyong pamangkin sa pangungumpisal ngayong gabi; dadalhan ko siya rito bukas ng viatiko; sa ganya'y lalong madadali ang kanyang paggaling. Nguni, Padre, ang ipinangahas na itinutol ng kimi ni Linares, baka po niya akalaing siya'y nanganganib na mamatay. Huwag po kayong mabahala! ang sa kanya'y isinagot na hindi siya tinitingnan; nalalaman ko ang aking guinagawa: marami ng totoong may sakit ang aking inalagaan. Bukod sa roo'y sasabihin niya kung ibig niya o hinding makinabang, at makikita ninyong siya'y paooo sa lahat. Ang unauna'y napilitan si kapitan Tiagong sa lahat ay paoo. Pumasok si tia Isabel sa silid na kinalalagyan ng may sakit. Nananatili sa hihigan si Maria Klara, namumutla, totoong namumutla; na sa kanyang tabi ang kanyang dalawang kaibigang babae. Kumain ka pa ng isang butil, ang sa kanya'y sabi ni Sinang ng paanas, at sa kanya'y ipinakita ang isang butil na maputi, na kinuha sa isang maliit na tubong kristal; ang sabi niya'y pagka nakaramdam ikaw ng tunog o hugong sa tainga mo'y iyong ihinto ang panggagamot. Hindi na ba sumulat uli sa iyo? ang tanong na marahan ng may sakit. Hindi, marahil siya'y totoong maraming guinagawa! Hindi ba nagpapasabi sa akin ng ano man? Walang sinasabi kung di kanyang pagpipilitang siya'y alsan ng Arzobispo ng exkomunion upang.... Inihinto ang salitaan, sa pagka't dumarating ang tia. Sinabi ng among na maghanda ka raw sa pangungumpisal, anak ko, ani tia Isabel; iwan ninyo siya at ng magawa niya ang pagsisiyasat ng kanyang konkienkia. Diyata't wala pa namang isang linggong nakapangungumpisal siya! ang tutol ni Sinang, Ako'y walang sakit, datapuwa't hindi ako nagkakasala ng lubhang malimit! Aba! ?hindi ninyo nalalaman ang sabi ng kura: nagkakasala ang banal ng makapito sa maghapon? Hala, ?ibig mo bang dalhin ko rito sa iyo ang "Ankora", ang "Ramillete" o ang "Matuwid na landas ng pagpasa langit"? Hindi sumagot si Maria Klara. Hala, hindi ka mapapagod, ang idinugtong ng mabait na tia upang aliwin siya; ako na ang babasa ng pagsisiyasat ng konkienkia, at wala kang gagawin kung di mag-alaala ng mga kasalanan. Isulat mo sa kanyang huwag na niya akong alalahanin! ang ibinulong ni Maria Klara sa tainga ni Sinang, ng ito'y nagpapaalam na sa kanya. Ano iyon? Datapuwa't nasok ang tia at napilitan si Sinang na lumayo, na hindi naunawa ang sinabi sa kanya ng kanyang kaibigan. Inilapit ng mabait na tia ang isang silla sa ilaw, naglagay ng salamin sa mata sa dulo ng kanyang ilong, binuksan ang maliit na libro at nagsalita: Pakinggan mong magaling, anak ko; pasisimulan ko sa mga utos ng Dios; dadalangan ko at ng ikaw ay makapaggunamgunam; kung sakali't hindi mo nariringig na magaling ay sasabihin mo sa akin at ng maulit ko sa iyo; nalalaman mo ng sa ikagagaling mo'y hindi ako napapagal kailan man. Nagpasimula ng pagbasa, na ang tinig ay walang bagobago at anyong humal, ng mga pagdidilidili ng mga bagay na ipinagkakasala. Siya'y tumitiguil ng matagal sa wakas ng bawa't pangkat, upang mabigyang panahon ang dalaga sa pag-aalaala ng kanyang mga kasalanan at pagsisihan. Minamasdan ni Maria Klara ang alang-alang na walang tinutukoy. Ng matapos na ang unang utos na "ibiguin ang Dios na lalo sa lahat ng bagay", hinihiwatigan siya ni tia Isabel sa ibabaw ng kanyang salamin sa mata, at ikinatutuwa niya ang anyong pagka nagdidilidili at nalulungkot. Banal na umubo, at pagkatapos ng isang matagal na paghinto'y pinasimulan ang pangalawang utos. Bumabasa ng taimtim sa loob ang mabait na matandang babae, at ng matapos ang pagbubulaybulay, muling tiningnan ang kanyang pamangkin, na untiunting ibinaling ang ulo sa kabilang dako. Bah! ang sinabi sa sarili ni tia Isabel; dito sa "huwag magpahamak manumpa sa kanyang santong pangala'y" hindi nga maaaring magkasala ang abang ito! Lumipat tayo sa ikatlo. At ang pangatlong utos ay pinagmunglaymunglay at pinagwaring magaling at binasa ang lahat ng bagay na pinagkakasalanan ng laban sa kanya. Muli na namang tiningnan niya ang higaan; datapuwa't ngayo'y itinaas ng tia ang salamin, kinusot ang mga mata; nakita niyang dinala ng kanyang pamankin ang panyo sa mukha at pinahid ang mga luha. Hm! anya, ejem! Minsa'y natulog ang kaawaawang ito samantalang nagsesermon. At muling inilagay sa dulo ng kanyang ilong ang salamin niya sa mata, saka sinabi sa sarili: Tingnan natin kung hindi siya gumalang sa kanyang ama't ina, na gaya ng hindi niya pangingilin sa mga fiesta. At binasa ang ikapat na utos ng tinig na lalong madalang at lalo ng pahumal, sa pagka't inaakala niyang sa gayong paraa'y lalo na niyang binibigyang kadakilaan ang kanyang gawa, na gaya ng kanyang nakitang inaasal ng marami sa mga fraile: hindi nakakapakinig kailan man si tia Isabel ng pangangaral ng isang kuakero, sa pagoa't kung nagkagayo'y pinapanginig naman sana niya ang kanyang katawan. Samantala'y makailang dinala ng dalaga ang panyo sa kanyang mga mata, at lalo ng napapakingan ang lakas ng kanyang paghinga. Pagkagalinggaling na kaluluwa! ang iniisip sa sarili ng matandang babae; !siya na lubhang masunurin at mapagpakumbaba sa lahat! Ako'y nagkasala ng lalong marami kay sa kanya, gayon may hindi ako nangyaring-mapaiyak ng totohanan kailan man. At pinasimulan niya ang ikalimang utos, na lalong mahahaba ang paghinto at lalong ganap ang pagkahumal ng pananalita, kay sa ng una, sakali't maari pa, na sa pagsusumikap niyang mainam sa gayong gawa'y hindi niya naringig ang paghagulhol na iniinis ng kanyang pamangkin. Sa isa lamang pagtiguil na kanyang guinawa, pagkatapos ng mga pagkanilaynilay tungkol sa pagpatay sa kapuwa tao sa pamamag-itan ng sandata, naringig niya ang mga daing ng makasalanan. Ng magkagayo'y humiguit sa pagka dakila ang tinig, pinagpilitan niyang basahin ang nalalabing utos sa anyong nagbabala, at ng mapanood niyang patuloy rin ang pag-iyak ng kaniyang pamangkin. Tumangis ka, anak, ko, tumangis ka! ang kanyang sinabi, at siya'y lumapit sa higaan: kung gaano kalaki ang iyong pagtangis ay gayon din ang pagkadali ng pagpapatawad sa iyo ng Dios. Gamitin mo ang pighating "kontrikion" sa pagka't lalong magaling kay sa "atrikion." !Tumangis ka, anak ko, hindi mo nalalaman kung gaano ang aking galak na tinatamo sa panonood ko ng iyong pag-iyak! Pagdagukan mo naman ang iyong dibdib, huwag mo lamang kalalakasan, sa pagka't may sakit ka pa. Datapuwa't sa pagka't anaki'y mandin nagkakailangan ang pighati ng pag-iisa at ng pagka walang nakamamalay, upang lumala, ng makita ni Maria Klarang siya'y nasubukan, untiunting tumiguil ng pagbubuntong hininga, pinahid ang kanyang mga mata, na walang sinasabing ano man at hindi sumasagot sa kanyang tia ng kahi't kataga. Ipinagpatuloy nito ang pagbasa, nguni't sa pagka't huminto ang pagtangis ng sa kanya'y nakikinig, lumipas ang kaalaban ng kanyang loob sa kanyang gawa, at ang mga huling utos ng Dios ay nakapag-antok sa kanya at sa kanya'y nakapaghikab, na ano pa't naguing malaking kasiraan sa pananalitang pahumal na nakayayamot na sa gayo'y nahihinto. Hindi ko mapaniniwalaan kung hindi ko makikita! ang iniisip sa sarili ng matandang babae; nagkakasalang tulad sa isang sundalo ang batang ito laban sa unang limang utos ng Dios, datapuwa't hindi kahi't isang kasalanang magaang man lamang mula sa ikaanim hangang sa ikasampo, ano pa't tumbalik sa amin! !Kung paano na ang lakad ng daigdig ngayon! At nagsindi ng isang kandilang malaki sa Virgen sa Antipolo at dalawang maliliit na kandila sa Nuestra Senora del Rosario at sa Nuestra Senora del Pilar, na kanyang inihiwalay roon muna at inilagay sa isang sulok ang isang garing na Santo Kristo, upang ipaunawang hindi dahil sa kanya kaya isinindi ang mga kandilang iyon. Hindi rin nakabahagui sa gayong bagay ang Virgen sa Delarokhe: siya'y isang taga ibang lupaing hindi kilala, at hindi pa nakariringig si tia Isabel ng isa man lamang himala na kanyang guinawa. Hindi namin nalalaman kung ano kaya ang nangyari sa guinawang; konfesion ng gabing iyon; pinagpipitagan namin ang mga lihim na iyan. Mahabang totoo ang kumpisal, at nahiwatigan ng tiang mula sa malayo'y binabantayan ang pamangkin, na hindi ikinikiling ng kura ang kanyang tainga sa mga salita ng may sakit, kung di nakaharap sa mukha ni Maria Klara, at tila mandin wari ibig niyang basahin o hulaan sa pagkagagandang mga mata ng dalaga ang mga pag-iisip. Lumabas sa silid si pari Salving namumutla't nangingilis ang mga labi. Sino mang makapanood ng kanyang noong nagdidilim at pigta ng pawis, mawiwikang siya ang nagkumpisal kay Maria Klara at hindi nga narapat magkamit ng kapatawaran. Jesus, Maria, Josef! ang sinabi ng tia na nagkukruz; sino ang makatatarok sa kalooban ng mga kinabataan ngayon? =XLV.= =ANG MGA PINAG-UUSIG.= Tinatanglawan ng isang malamlam na liwanag na inilalaganap ng buwan at umulusot sa malalagong mga sanga ng mga kahoy, ang isang lalaking naglalagalag sa kagubatan, na maraha't mahinahon ang lakad. Manakanaka at anaki baga'y ng huwag maligaw, sumusutsot siya ng isang tanging tugtuguin, na ang karaniwa'y sinasagot ng gayon ding sutsot sa dakong malayo. Matamang nakikinig ang lalaki, at ipinagpapatuloy, pagkatapos, ang paglakad na ang tinutunto'y ang malayong huni. Sa kawakasan, ng kanyang maraanan ang libolibong mga nakahahadlang kung gabi sa paglalakad sa isang gubat na hindi pa nalalakaran, siya'y dumating sa isang maliit na puang na naliliwanagang ganap ng buwan sa ikaapat na bahagui ng kanyang paglaki. Matataas na mga malalaking batong buhay, na napuputungan ng mga kahoy ang siyang nakababakod sa paliguid, na ano pa't wari isang nababakurang panoorang naguiba; mga kahoy na bagong putol, mga punong naguing uling ang nakapupuno sa guitna, na nangahahalo sa pagkalalaking mga batong buhay, na kinukumutan ng pakaposkapos ng Lumikha ng kanyang kulubong na mga dahong verde ang kulay. Bahagya pa lamang kararating ng lalaking di kilala'y siyang paglabas namang bigla ng isang lalaki rin sa likuran ng isang malaking bato, lumapit at binunot ang isang revolver. Sino ka? ang tanong sa wikang tagalog na mabalasik ang tinig, kasabay ang pagtataas ng "gatillo" ng kanyang sandata. Kasama ba ninyo si matandang Pablo? ang sagot ng bagong kararating na mahinahon ang tinig, na hindi sinagot ang katanungan at hindi nagugulumihanan. Ang kapitan ba ang itinatanong mo? Oo, narito. Kung gayo'y sabihin mong narito si Elias at siya'y hinahanap, anang lalaki na hindi iba kung di ang talinghagang piloto. Kayo po ba'y si Elias? ang itinanong ng kanyang kausap na taglay ang tanging pagpipitagan, at saka lumapit, at gayon ma'y patuloy rin ang paguumang sa kanya ng bunganga ng revolver; kung gayo'y ... halikayo. Sumunod sa kanya si Elias. Pumasok sila sa isang anyong yungib na palusong sa kailaliman ng lupa. Ipinauunawa sa piloto, ng tagapamatnubay na nakakaalam ng daan, kung palusong, kung kailan dapat yumukod o gumapang; gayon ma'y hindi nalao't sila'y nangagsirating sa isang may anyong salas, na bahagya na naliwanagan ng mga huepe, at ang nangaroroo'y labingdalawa o labing limang lalaking may taglay na mga sandata, marurumi ang mga mukha at kagulatgulat ang mga pananamit, na nakaupo ang mga iba, ang iba nama'y nakahiga, at nagsasalitaan ng bahagya. Namamasdan ang isang matandang lalaking mapanglaw ang pagmumukha, nakapulupot sa ulo niya ang isang bigkis na may dugo, nakalagay ang mga siko sa isang batong guinagawang pinaka mesa, at pinagninilay-nilay ang ilaw na sa gayong karaming usok na ibinubuga'y bahagya na ang inilalaganap na liwanag: kung hindi sana talastas nating iyo'y isang yungib ng mga tulisan, mawiwika natin, sa pagbasa ng malaking pagngangalit sa mukha ng matandang lalaki, na siya ang Torre ng Gutom sa araw na sinusundan ng paglamon ni Ugolino sa kanyang mga anak. Umanyong humilig ang nangahihigang mga lalaki ng dumating si Elias at ang namamatnugot sa kanya, datapuwa't sa isang hudyat nito'y nangagsitahimik at nangagkasiya na lamang sa pagmamasid sa piloto, na walang taglay na ano mang sandata. Untiunting lumingon ang matandang lalaki at ang natagpuan ng kanyang mga mata'y ang nakapagpipitagang kiyas ni Elias, na nakapugay na siya'y pinagmamasdang puspos ng kalungkutan at pagbibigay halaga. Ikao ba? ang itinanong ng matandang lalaki, na sumaya ng kaunti ang mga mata ng makilala ang binata. Sa anong kalagayan aking nasumpungan kayo! ang ibinulong ni Elias sa babahagyang tinig at iguinagalaw ang ulo. Hindi umimik ang matanda at tumungo, humudyat ng isa sa mga tao, nanangagsitindig sila't lumayo, na kanilang sinulyap muna't sinukat ng mga mata ang taas at bikas ng pangangatawan ng piloto. Tunay nga! ang sinabi ng matandang lalaki ng silang dalawa'y nagiisa na; ng kata'y patuluyin sa aking bahay, na may anim na buwan ngayon, ako ang ng panahong iyo'y nahahabag sa iyo; ngayo'y nagbago ang kapalaran, ngayo'y ikaw naman ang nahahabag sa akin. Nguni't umupo ka at sabihin mo sa akin kung bakit ka nakarating hangang dito. May labing limang araw na ngayong ibinalita sa akin ang nangyari sa inyong kasakunaan, ang madalang na isinagot ng binata sa mahinang tinig, na ang ilaw ang siyang tinitingnan; pagka alam ko'y lumakad na agad ako, nagpakabikabila ako sa mga kabundukan, halos dalawang lalawigan ang aking nalibot. Napilitan akong tumakas at ng huwag magsabog ng dugong walang malay; natatakot humarap ang aking mga kaaway at ang kanila lamang inilalagay sa aking hirap ay ang ilang mga kaawaawa, na walang guinawa sa akin kahit kaliitliitang kasam-an. Ng makalampas ang sandaling hindi pag-imik na guinamit ni Elias sa pagbasa ng mga kaisipang mapapanglaw sa mukha ng matandang lalaki, nagpatuloy ng pananalita ang binata: Naparito ako't ibig kong ipakiusap sa inyo ang isang bagay. Sa pagka't hindi ako nakasumpong, kahi't aking pinaghanap, ang bahagyang labi man lamang ng mag-anak na may kagagawan ng kasawiang palad naming mag-anak, minagaling ko ang iwan ang lalawigang aking tinatahanan upang tumungo sa dakong timugan at makisama sa mga pulutong ng mga hindi binyagan at nabubuhay ng boong kalayaan: ?ibig po ba ninyong lisanin ang bagong pinasisimul-an ninyong pamumuhay at sumama sa akin? Lalagay akong tunay na inyong anak, yamang namatay ang anak po ninyo, at kikilalin ko kayong ama, yamang wala na akong magugulang? Umiling ang matanda ng paayaw, at nagsalita: Sa gulang na aking dinating, pagka niyakap ng kalooban ang isang pasiyang kakilakilabot, ay dahil sa wala ng sukat pagpaliiran. Isang taong gaya ko, na guinamit ang kanyang kabataan at ang kanyang kagulangan sa pagpapagal at ng kamtan ang sariling guinhawa at ang sa mga anak sa panahong hinaharap; isang taong nagpakumbaba sa lahat ng mga naguing kalooban ng kanyang mga puno, na tumupad ng boong pagtatapat sa mabibigat na katungkulan, na nagtiis ng lahat upang mamuhay sa katahimikan at sa isang katiwasayang mangyayaring kamtan; pagka tinalikdan ng ganitong taong pinalamig na ang dugo ng panahon, ang lahat ng kanyang pinagdaanan at ang boong pagdaraanan pa, at sumasa mga pampangin na ng libingan, ay sa pagka't kanyang napagkilalang lubos na walang kapayapaang masusumpungan at ang katiwasiya'y hindi siyang kalakilakihang kagalingan! ?Ano't magpapakatira pa sa hindi sariling lupain upang magbuhay dukha? Dating ako'y may dalawang anak na lalaki, isang anak na babae, isang bahay, isang kayamanan; aking dating tinatamo ang pagpipitaga't pagmamahal ng madla; ngayo'y isang kahoy na pinutlan ng mga sanga ang aking kawangis, lagalag, nagtatago, pinag-uusig sa mga kagubatang tulad sa isang halimaw, ?at anong dahil at guinawa sa akin ang lahat ng ito? Dahil sa inilugso ng isang lalaki ang kapurihan ng aking anak na babae, sa pagka't hiningi ng mga kapatid sa lalaking iyang magsulit siya ng katampalasanang kanyang guinawa, at sa pagka't ang lalaking iya'y nangingibabaw sa mga iba sa pamamag-itan ng pamagat na ministro (kinakatawan) ng Dios. Inalintana ko, gayon man, ang lahat ng ito, at akong ama, ako, na siniraan ng puri sa aking katandaan, aking ipinatawad ang kaalimurahan, ipinagpaumanhin ko ang kasilakbuhan ng kabataan at ang mga karupukan ng katawang lupa, at sa kasiraang iyong hindi na mangyayaring maisauli, ?ano ang dapat kong gawin kung di ang huwag ng umimik at iligtas ang nalabi? Datapuwa't nanganib ang tampalasang baka sa humiguit kumulang na kadalia'y kamtan niya ang panghihiganti, kaya't ang guinawa'y humanap ng kapahamakan ng aking mga anak na lalaki. ?Nalalaman mo ba kung ano ang kanyang guinawa? ?Hindi? ?Natatalastas mo bang linubid ang kasinunga-lingang kunuwa'y linooban ang konvento, at sa mga isinakdal ay kasama ang isa sa aking mga anak? Hindi nairamay iyong isa, sa pagka't wala't na sa ibang bayan. ?Nalalaman mo ba ang mga katakottakot na pahirap na sa kanila'y guinawa? Nalalaman mo, sa pagka't nangagkakawangis ang ganitong mga pahirap sa lahat ng mga bayan. !Aking nakita, nakita ko ang aking anak na nakabiting ang tali sa kanyang sariling buhok, naringig ko ang kanyang mga sigaw, aking naringig na ako'y kanyang tinatawag, at ako, sa aking karuwagan at palibhasa'y namarati ako sa kapayapaan, hindi ako nagkaroon ng katapangang pumatay o magpakamatay kaya! ?Nalalaman mo bang hindi napatotohanan ang pangloloob na iyon, napaliwanagan ang bintang, at ang naguing parusa'y ilipat sa ibang bayang ang kura, at ang aking anak ay namatay dahil sa mga pahirap na guinawa sa kanya? !Ang isa, ang nalalabi sa akin, ay hindi duwag na gaya ng kanyang ama; at sa katakutan ng taksil na nagpahirap na ipanghiganti sa kanya ang pagkamatay ng kanyang kapatid, guinamit na dahilan ang kawal-an ng "kedula personal" na nalimutang sandali, piniit ng Guardia Kivil, pinahirapan, guinalit at pinasamang totoo ang loob sa kasalimura hanggang sa siya'y mapilitang magpakamatay! At ako, ako'y buhay pa pagkatapos ng gayong kalakilakihang kahihiyan, datapuwa't kung hindi ako nagkaroon ng tapang-ama sa pag-sasanggalang ng aking mga anak, may natitira pa sa aking isang puso upang italaga sa isang panghihiganti at manghihiganti ako! Untiunting nangagkakatipon ang mga maygalit sa ilalim ng aking pamiminuno, pinararami ang mga kawal ko ng aking mga kaaway, at sa araw na mapagkilala kong ako'y makapangyarihan na, lulusong ako sa kapatagan at tutupukin ko sa apoy ang aking panghihiganti at ang aking sariling buhay! !At darating ang araw na iyan o walang Dios! At nagtindig ang matandang lalaki, na nagngingitngit, at idinagdag, na nagniningning ang paningin, malagunlong ang tinig at sinasabunutan ang kanyang mahahabang mga buhok: Sumpain ako, sumpain ako na aking piniguil ang mapanghiganting kamay ng aking mga anak; ako nga ang pumatay sa kanila! !Kung pinabayaan ko sanang mamatay ang may sala, kung hindi sana ako lubos nanalig sa justikia ng Dios at sa justikia ng mga tao, ngayon disi'y may mga anak pa ako, marahil sila'y nangagtatago, datapuwa't ngayo'y may mga anak naman sana ako, at hindi sila sana nangamatay sa kapapahirap! !Hindi ako ipinanganak upang maguing ama, kaya wala akong mga anak ngayon! !Sumpain ako, na hindi ko natutuhang makilala sa aking katandaan ang lupaing aking kinatatahanan! Datapuwa't matututo akong ipanghiganti ko kayo sa pamamag-itan ng apoy, ng dugo at ng aking sariling kamatayan! Ang kulang palad na ama, sa kasilakbuhan ng kanyang pighati, nalabnot ang bigkis ng ulo, at dahil sa gayo'y nabuksan ang sugat sa noo, at doo'y bumalong ang isang batisang dugo. Pinagpipitagan ko ang inyong pighati, ang muling sinabi ni Elias, at napagwawari ko ang inyong panghihiganti; ako nama'y gaya rin ninyo, at gayon man, sa aking panganganib na baka aking masugatan ang walang malay, lalong minamagaling ko pa ang kalimutan ko ang aking mga kasawiang palad. Mangyayari kang makalimot, sa pagka't bata ikaw at sa pagka't hindi ka namamatayan ng isa man lamang anak, ng sino mang siyang iyong katapusang maaasahan! Nguni't aking ipinangangako sa iyo, hindi ko sasaktan ang sino mang walang kasalanan. Nakikita mo ba ang sugat na ito? Upang huwag kong mapatay ang isang kaawaawang kuadrillerong gumaganap ng kanyang katungkulan, ipinaubaya kong siya ang sumugat sa akin. Datapuwa't tingnan po ninyo ani Elias pagka lampas ng sandaling hindi pag-imik; tingnan po ninyo kung alin ang kakilakilabot na siga na inyong pagsusugbahan sa ating kulang palad na mga bayan. Kung gaganapin ng inyong sariling mga kamay ang inyong panghihiganti, gaganti ng katakot takot ang inyong mga kaaway, hindi laban sa inyo at hindi rin laban sa mga taong sandatahan, kung di laban sa bayan, na ang karaniwa'y siyang isinusumbong, at pagkakagayo'y ?gaano karaming mga paglabag sa katuwiran ang mangyayari! Mag-aral ang bayang magsanggalang sa sarili, magsanggalang sa sarili ang bawa't isa! Talastas po ninyong iya'y hindi mangyayari! Guinoo, kayo po'y aking nakilala ng ibang panahon, niyong panahong kayo po'y sumasaligaya, niyao'y pinagkakalooban ninyo ako ng mga paham na aral; maitutulot baga ninyong?... Naghalukipkip ang matanda at wari'y nakikinig. Guinoo, ang ipinagpatuloy ni Elias, na pinakasusukat na magaling ang kanyang mga wika; nagka palad akong makagawa ng isang paglilingkod sa isang binatang mayaman, may magandang puso, may kaloobang mahal at mithi ang mga ikagagaling ng kanyang tinubuang bayan. Ang sabihana'y may mga kaibigan ang binatang ito sa Madrid, ayawan ko, datapuwa't ang masasabi ko sa inyo'y siya'y kaibigan ng Kapitan General. ?Ano po ang inyong akala kung siya'y ang ating papagdalhin ng mga karaingan ng bayan at siya'y pakiusapan nating magmalasakit sa katuwiran ng mga sawing palad? Umiling ang matandang lalaki. Mayaman ang sabi mo? walang iniisip ang mga mayayaman kung hindi ang dagdagan ang kanilang mga kayamanan; binubulag sila ng kapalaluan at ng kaparangalanan, at sa pagka't ang karaniwa'y magaling ang kanilang kalagayan, lalo na kung sila'y may mga kaibigang makapangyarihan, sino man sa kanila'y hindi nagpapakabagabag sa pagmamalasakit sa mga kulang palad. Nalalaman kong lahat, sa pagka't ng una'y ako'y mayaman! Nguni't ang taong sinasabi ko po sa inyo'y hindi kawangis ng mga iba: siya'y isang anak na inalimura dahil sa pag-aala-ala sa kanyang ama; siya'y isang binata, na sa pagka't hindi malalao't magkakaasawa, nag-iisip isip siya ng sa panahong darating, ng isang magandang kasasapitan ng kanyang mga anak. Kung gayo'y siya'y isang taong magtatamong ligaya; ang katuwiran nating ipinagtatanggol ay hindi ang sa mga taong na sa kaligayahan. Datapuwa't iyan ang katuwirang ipinagtatanggol ng mga taong may puso! Hari na nga! ang muling sinabi ng matandang lalaki at saka naupo, ipalagay mo ng ang binatang iya'y sumang-ayong siya ang maghatid ng ating karaingan hangang sa Kapitang General; ipalagay mo ng siya'y makakita sa pangulong bayan ng Espana ng mga diputadong magsanggalang sa atin, ?inaakala mo na baga kayang papagtatagumpayin na ang ating katuwiran? Atin munang tikmang gawin bago tayo gumamit ng isang paraang kinakailangang magsabog ng dugo, ang isinagot ni Elias, Dapat na makapagtaka po sa inyo, na ako, na isa rin namang sawing palad, bata at malakas ang katawan, ang siyang makiusap sa inyo, na kayo'y matanda na't mahina, ng mga paraang payapa: at ganito, sa papka't aking napanood ang lubhang maraming kahirapang tayo rin ang may kagagawang gaya rin ng mga kagagawan ng mga malulupit; ang mahina ang siyang nagbabayad. At kung sakaling wala tayong magawang ano man? May magagawa tayo kahi't kakaunti, maniwala po kayo; hindi ang lahat ng mga nangangatungkulan sa baya'y hindi marunong kumilala ng katuwiran. At kung wala tayong masundaan, kung aayaw pakinggan ang ating kahingian, kung magpakabingi na ang tao sa kapighatian ng kanyang kapuwa, pagnagkagayo'y !hahandog po ako sa bawa't inyong ipag-uutos! Niyakap ang binata ng matandang lalaking lipos ng malaking katuwiran. Tinatanggap ko ang iyong panukala, talastas kong gumaganap ka ng iyong pangako. Paririto ka sa aki't kata'y tutulungan upang maipanghiganti ang iyong mga magugulang, at ako nama'y tutulungan mo upang maipanghiganti ko ang aking mga anak, !ang aking mga anak na pawang nakakatulad mo! Samantala'y huwag po ninyong pababayaang mangyari ang ano mang gahasang kagagawan. Isasalaysay mo ang mga karaingan ng bayang pawang talastas mo na, ?Kailan ko malalaman ang kasagutan? Sa loob po ng apat na araw ay mag-utos po kayo ng isang taong makipagkita sa akin sa pasigan ng San Diego, at sasabihin ko sa kanya ang maguing kasagutan sa akin ng taong aking inaasahang.... Kung siya'y sumang-ayo'y kanilang kikilalanin ang ating katuwiran, at kung hindi'y ako ang unaunang matitimbuang sa pakikilabang ating gagawin. Hindi mamamatay si Elias, si Elias ang mamiminuno kung matimbuang si kapitang Pablong busog na ang puso sa kanyang panghihiganti, anang matandang lalaki. At siya rin ang sumama sa binata hanggang sa makalabas sa labas. =XLVI. SABUNGAN.= Upang ipangilin sa Filipinas ang hapon ng araw ng linggo'y napasasa sabungan ang karaniwan, na gaya naman sa Espanang ang larong pakikiaway ng tao sa toro ang siyang pinaroroonan. Ang pagsasabong ng manok, hilig na masamang dito'y dinala ng mga taga ibang lupain at mahiguit ng isang daang taong guinagawang panghuli ng salapi, ay isa riyan sa mga pangit na pinagkaratiban ng bayan, na lalong malaki ang kasam-an kay sa opio sa mga insik; diya'y napaparian ang dukha't inilalagay sa panganib ang kanyang boong pagkabuhay, sa pagmimithing siya'y magkasalaping hindi nagpapagal; napaparian diyan ang mayaman't ng maglilibang, at diya'y kaniyang guinagamit ang salaping labi sa kanyang mga piguing at mga "misa de grakia"; datapwa't sa kanila (sa mga mayayaman) ang kapalarang diya'y pinaglalaruan, palibhasa'y magaling na totoo ang pagkakaturo sa sasabungin, marahil lalong magaling kay sa pagkaturo sa kanilang anak na lalaki, na siyang hahalili sa ama sa sabungan, at wala nga kaming itututol sa bagay na ito. Sa pagka't ipinahihintulot ng Gobierno, at hanggang halos kanyang ipinagaanyaya, sa pag-uutos na gawin ang gayong panoorin sa "hayag na mga plaza", sa "mga araw ng fiesta" (at ng makita ng lahat at makahikayat ang uliran), "pagkatapos ng misa mayor hanggang sa dumilim sa hapon" (walong oras), dumalo tayo sa larong ito upang hanapin ang ilang mga kakilala. Walang ikinatatangi ang sabungan sa San Diego sa mga sabungan sa iba't ibang bayan, liban na lamang sa ilang mga bagay. Nababahagui sa tatlong pitak: ang una, sa makatwid baga'y ang pasukan, ay isang malaking kabahayang tuwid, na may dalawampong metro ang haba at labing apat na metro ang luang; sa isa sa kanyang mga taguilira'y may isang pintuang isang babae ang karaniwang nagbabantay, na siyang katiwala sa paniningil ng sa pinto, o kabayaran sa pagpasok doon. Sa buwis na itong bawa't isa'y nagbibigay roon, tumatanggap ang Gobierno ng isang bahagui, mga ilang daang libong piso sa isang taon: sinasabing sa salaping itong ibinabayad ng "vikio" upang siya'y magkaroon ng kalayaan, nanggagaling ang ipinagpapatayo ng mga maiinam na mga paaralan, ipinagpapagawa ng mga tulay at mga daan, ipinagtatatag ng mga ganting pala upang lumusog ang pagsasaka at pangangalakal ... purihin nawa ang vikio na naghahandog ng gayong lubhang magagaling na mga bunga! Sa unang pitak na ito nalalagay ang mga nangagbibili ng hitso, mga tabako, mga kakanin, mga pagkain at iba pa; naririan diyan ang karamihang batang lalaking sumasama sa kanilang mga ama o amaing sa kanila'y nagsasakit ng pagtuturo ng mga lihim ng pamumuhay. Kapanig ang pitak na ito ng isa pang lalong malaki ng kaunti, isang pinaka salas, na pinagtitipunan ng madla bago gawin ang mga "soltada". Nariyan ang pinakamarami sa mga manok, na nangatatali ng isang lubid sa lupa, sa pamamag-itan ng isang pakong but-o o luyong; nariyan ang mga tahur, ang mga malulugdin sa sabong, ang mananari: diyan nangagkakayari, nagninilaynilay, nangungutang, sumusumpa, nagtutungayaw, humahalakhak; hinihimas niyon ang kanyang manok, na pinaraanan ng kamay ang ibabaw ng makikintab na mga balahibo; sinisiyasat nama't binibilang nito ang mga kaliskis sa mga paa; pinagsasalitaanan ang mga maiinam na gawa ng mga bayani; diya'y inyong mapapanood ang maraming mga mukhang malulungkot, na bitbit sa mga paa ang bangkay na wala ng balahibo; ang pinakamahalmahal na hayop sa loob ng ilang buwan, pinalayawlayaw at sa kanya'y ipinagkatiwala ang lalong kaayaayang mga pag-asa, ngayo'y wala kung di isang bangkay na lamang, na ipagbibili sa isang peseta, upang lutuing luya ang kahalo at kanin sa gabi ring iyon: "sik transit gloria mundi". Pauwi na ang natalo sa kanyang bahay, na pinaghihintayan sa kanya ng esposang kakabakaba ang loob at ng mga limalimahid na mga anak, na hindi na taglay ang kaunting pamimilak at ang sasabungin. Yaong lahat na mga panaguinip na kalugodlugod, yaong mga pagaalagang tumagal ng mahabang panahon, mula sa pagbubukang liwayway hanggang sa paglubog ng araw, yaong lahat ng mga pagpapahirap at pagpapagal, ang kinauwia'y isang peseta, ang mga nalabing abo sa gayong kakapal na aso. Sa ulutang ito nakikipagtutulan ang lalong pangod na isip: ang lalong gagasogaso'y pinagsisiyasat na magaling ang gayong bagay, tinitimbang, pinagmamasid, ibinubukadkad ang mga pakpak, hinihipo ang mga kasukasuan ng mga hayop na iyon. Maiinam na totoo ang pananamit ng mga ilang sinusundan at liniliguid ng mga kaanib ng kanikanilang mga sasabungin; marurumi naman ang mga iba, natatatak sa kanilang mamayat na mga mukha ang larawan ng vikio, at kanilang sinusundan ng boong pagmimithi ang mga kilos ng mga mayayaman at kanilang pinagmamasdang magaling ang mga pustahan, sa pagka't mangyayaring mahuho ang mga bulsa, datapuwa't hindi nangyayaring masiyahan ang masamang hilig; diya'y walang mukhang hindi guising; diya'y wala ang mapagpabayang filipino, ang tamad, ang hindi makibuin: ang lahat ay pawang kilusan, masimbuyong budhi, pagsusumikap; masasabing sila'y may isang kauhawang siyang nagbibigay kasayahan sa tubig sa pusali. Buhat sa ulutang ito'y tumutungo sa labanang ang pamagata'y "Rueda". Ang tuntungan nito, na nababakuran ng kawayan, ang karaniwa'y mataas kay sa dalawang panig na sinabi na ng una. Sa dakong itaas, na halos sumusuko na sa bubungan, may mga graderia, lunsodlunsod bagang upuan, na iniuukol sa mga manonood o mga magsasabong, dalawang salitang nagkakaisa ng kinauuwian. Sa boong itinatagal ng labanan ay napupuno ang mga graderiang ito ng mga taong may gulang na at ng mga batang nangagsisigawan, nangaghihiyawan, nangagpapawis, nangag-aaway at nangagtutungayaw: ang kagalinga'y bihirang bihira ang babaeng nakararating diyan. Nangasasa "Rueda" ang mga taong litaw, ang mga mayayaman, ang mga bantog na "tahur", ang kontratista (a entista) at ang sentenkiador (tagahatol). Sa lupa, na mainam ang pagkakapikpik ay nangaglalaban ang mga hayop, at buhat diya'y ipinamamahagui ng Kapalaran sa mga familia ang mga tawanan o mga pagtangis, ang magagaling na pagkain o ang kagutuman. Sa horas ng ating pagpasok ay naroroon na ang gobernadorkillo, si kapitang Pablo, si kapitang Basilio, si Lukas, ang tao bagang may pilat sa mukha, na totoong nagdamdam ng pagkamatay ng kanyang kapatid. Lumapit si kapitang Basilio sa isa sa mga taong bayan at tumanong: Nalalman mo ba kung anong manok ang dala rito ni Kapitang Tiago? Hindi ko po na lalaman; may dumating po sa kanyang dalawa kaninang umaga, ang isa sa kanila'y ang lasak na tumalo sa talisayin ng Konsul. Sa akala mo kaya'y mailalaban sa kanya ang aking si bulik? Aba, naku, mailalaban po! !Ipupusta ko po sa inyong manok ang aking bahay at ang aking baro! Dumarating sa sandaling iyon si kapitang Tiago. Ang pananamit ay tulad sa mga malalakas na magsasabong: barong lieszong Kaatong, salawal na lana at sombrerong jipijapa. Sumusunod sa kanya ang dalawang alila; dala ng isa ang lasak at ang isa nama'y isang puting sasabunging totoong pagkalakilaki. Ang sabi sa akin ni Sinang ay pagaling na ng pagaling si Maria! ani kapitang Basilio. Wala ng lagnat, datapuwa't mahina pa. Natalo po ba kayo kagabi? Kaunti; nalalaman kong nanalo kayo ... titingnan ko kung makababawi ako. Ibig po ba ninyong isabong ang lasak? ang tanong ni kapitang Basilio, na tinitingnan ang manok, at saka hiningi ito sa alila. Alinsunod, sakali't may pustahan. Gaano po ba ang ipupusta ninyo. Kung magkukulang din lamang sa dalawa'y hindi ko na isasabong. Inyo bang nakita na ang aking bulik? ang tanong ni kapitang Basilio at saka tinawag ang isang taong may dalang isang maliit na sasabungin. Gaano po ba ang ipupusta ninyo? ang tanong. Kung gaano ang inyong ipusta. Dalawa at limang daan? Tatlo? Tatlo! Sa susunod! Ilinaganap ng nangagkakabilog na mapakialam sa buhay ng may buhay, ang balitang papaglalabanin ang dalawang bantog na manok; kapuwa sila may mga pinagdaanan at kapuwa kabalitaan sa galing. Ibig ng lahat na makita, masiyasat ang dalawang kabalitaan; may mga nagpapasiya, may nanghuhula. Samantala'y lumalaki ang kaingayan, nararagdagan ang kaguluhan, linulusob ang Rueda, linulundag ang mga graderia. Dala ng mga "soltador" sa Rueda ang dalawang manok, isang puti at isang pula, na kapuwa may sandata na, baga man ang mga tari ay may kaluban pa. Nariringig ang mga sigaw na "sa puti!", "sa puti!", may mangisangisa namang sumisigaw ng "sa pula!" Ang puti ang siyang "llamado" at ang pula ang "dejado". Sa guitna ng karamiha'y nangagpapalibotlibot doon ang guardia kivil; hindi nila suot ang pananamit na ukol sa mahal na kapisanang ito; datapuwa't hindi naman sila nakapaisano. Salawal na guingong may franjang pula, barong nababahiran ng azul na galing sa naaalis na tina ng blusa, gorrang pangkuartel narito ang kanilang panglinlang na soot na nababagay naman sa kanilang inuugali: namumusta at nagbabantay, nanggugulo at nangagsasalitang di umano'y panangagasiwaan nila ang pananatili ng kapayapaan. Samantalang nangagsisigawan, isinasahod ang kamay, kinakalog sa kamay ang kaunting salaping pinakakalasing; samantalang hinihikap sa bulsa ang katapustapusang salapi, o sakali't walang salapi ay nangangako, at ipinangangakong ipagbibili ang kalabaw, ang malapit ng anihin sa bukid, at iba pa; dalawang bagongtao, na wari'y magkapatid, sinusundan ng mga paninging nananaghili ang mga naglalaro, nangagsisilapit, bumubulong ng ilang kiming pananalitang sino may walang nakikinig, nalalao'y lalong nangalulungkot at nangagtitinginang masasama ang loob at nangagngingitngit. Paimis na sila'y pinagmamasid ni Lukas ngumingiti ng ngiting malupit, pinatutunog ang mga pisong pilak, dumaan siya sa siping ng dalawang magkapatid, at saka siya sumigaw nasa "Rueda" ang tingin: Narito ang limampo, limampu laban sa dalawampo, !sa puti! Nangagtitigan ang magkapatid. Sinasabi ko na sa iyo, ang ibinubulong ng matandang kapatid, na huwag mong ipaglahatan ang kuarta; kung nakinig ka sana sa akin, ngayo'y may ipupusta tayo sa pula! Lumapit ng boong kakimian ang bunso kay Lukas at kinalabit siya sa bisig. Aba! ?ikaw pala? ang biglang sinabi nito, na lumingon at nagpapakunwari ng pagtataka; pumapayag ba ang kapatid mo sa sinabi ko sa kanya o naparito ka't pumupusta? Paanong ibig ninyong kami'y makapusta'y natalo na ang lahat naming salapi? Kung gayo'y pumayag na kayo? Aayaw siya! kung pautangin sana ninyo kami ng kaunti, yamang sinasabi ninyong kami inyong nakikilala.... Kinamot ni Lukas ang ulo, hinila ang baro at muling nagsalita: Tunay ngang kayo'y aking nakikilala; kayo'y si Tarsilo at si Bruno, mga kabataan at malalakas. Talastas kong ang matapang ninyong ama'y namatay dahil sa ibinibigay sa kanyang isang daang palo sa araw araw ng mga sundalo; alam kong hindi ninyo iniisip na ipanghiganti siya ... Huwag po sanang makialam kayo sa aming pamumuhay; ang isinalabat sa kanya ng matandang kapatid na si Tarsilo, iya'y nakahihila ng kasakunaan. Kung wala kaming kapatid na babae'y malaon ng panahong kami'y binitay na sana! Binitay na kayo? ang mga duwag lamang ang nabibitay, ang walang salapi at walang tumatangkilik. At sa paano ma'y malapit ang bundok. Sandaang piso laban sa dalawampo, sa puti ako! ang sigaw ng isang nagdaan. Pautangin ninyo kami ng apat na piso ..., tatlo ... dalawa, ang ipinamanhik ng lalong bata; pagdaka'y babayaran namin kayo ng ibayo; pasisimulan na ang soltada. Muling kinamot ng Lukas ang ulo. Tst! Hindi akin ang salaping ito, ibinigay sa akin ni Don Krisostomo at inilalaan sa mga ibig maglingkod sa kanya. Nguni't aking nakikitang kayo'y hindi gaya ng inyong ama; iyon ang tunay na matapang; ang hindi matapang ay huwag maghanap ng mga laro. At saka umalis doon, baga man hindi totoong nagpakalayo. Pumayag na tayo, may pinagkakaibhan pa ba? ani Bruno. Iisa ang kinauuwian ng mabitay o mamatay na marahil: walang ibang kinauukulan nating mga dukha. Tunay na nga, nguni't gunitain mo ang ating kapatid na babae. Samantala'y nagliwanag ang "rueda", magpapasimula ang labanan. Tumatahimik na ang mga tinig, at nangatira sa guitna ang dalawang "soltador" (taga-bitaw) at ang mananari. Sa isang hudyat ng "sentenkiador" (tagahatol) ay inalsan ng mananari ang mga tari ng kanikanyang kaluban, at kumikintab ang mga maninipis na mga talim, na pawang nangagbabala, maniningning. Lumapit sa bakod ang dalawang magkapatid na kapuwa malungkot, itinuon ang kanilang noo sa kawayan at nangagmamasid. Lumapit ang isang lalaki sa kanila at sila'y binulungan sa tainga. Pare! !isang daang piso laban sa sampo, sa puti ako! Tiningnan siya ni Tarsilo ng patanga. Siniko siya ni Bruno, at sinagot niya ito ng isang ungol. Tangan ng mga soltador ang mga manok ng isang anyong kalugod-lugod, at iniingatan nilang huwag silang masugatan. Dakilang katahimikan ang naghahari: masasapantahang liban na lamang sa dalawang soltador ang mga naroroo'y pawang mga kagulatgulat na mga taotaohang pagkit. Pinaglapit nila ang dalawang manok; tinangnan ng isa ang ulo ng kanyang manok at ng tukain ng kalaban upang magalit, at bago guinawa naman ng isa sa kanyang manok ang gayon din; dapat magkaroon ng pagkakatulad sa lahat ng pag-aaway, na ano pa't kung ano ang nangyayari sa mga sasabungin sa Paris ay kawangis din sa mga sasabungin dito. Pinapagharap, pagkatapos at pinapagkahig sila, at sa gayong paraa'y nauunawa ng mga kaawaawang mga hayop kung sino ang bumunot sa kanila ng isang maliit na balahibo at kung sino ang kanilang makakalaban. Nagsisipanindig na ang kanilang mga pulok, nangagtititigan at mga kidlat ng galit ang siyang nangagsisitakas sa kanilang mabibilog at maliit na mga mata. Pagkakagayo'y dumating na kapanahunan; binitiwan sila sa lupa, na nangagkakalayo ng kaunti, at saka sila linayuan. Marahang nangaglalapit sila. Nangaririnig ang yabag ng kanilang yapak sa matigas na lupa; sino ma'y hindi nagsasalita, sino ma'y hindi humihinga. Ibinababa at itinataas ang ulo, na wari'y nangagsusukatan sa tinginan, bumubulong ang dalawang sasabungin ng marahil pagbabala o pagpapawalang halaga. Natanawan nila ang maningning na dahon ng tari, na nagsasabog ng malamig ang nangangazul na sinag; nagbibigay sigla sa kanila ang panganib, at walang ano mang takot na nagpapanalubong ang dalawa, nguni't sa isang hakbang na layo'y nangagsihinto, nangagtitigan, ibinaba ang ulo at muling pinapangalinag ang kanilang balahibo. Sa sandaling iyo'y naligo ng dugo ang kanilang maliit na utak, sumilang ang lintik, at taglay ang kanilang katutubong tapang ay mabilis na nagpanalpok ang dalawa, nagkapanagupa ang tuka laban sa tuka, ang dibdib laban sa dibdib, ang patalim laban sa patalim at ang pakpak laban sa pakpak: naiwasan ng isa't isa ng boong katalinuan ang saksak at walang nanglaglag kung hindi ilang balahibo lamang. Muling nagtitigan na naman; kaguinsaguinsa'y biglang lumipad ang puti, napaimbulog at iniwawasiwas ang pamatay na tari; nguni't ibinaluktot ng pula ang kanyang mga hita at ibinaba ang ulo, kaya walang nahampas ang puti kung di ang hangin; nguni't pagbaba sa lapag, sa pangingilag na siya'y masaksak sa likod, maliksing pumihit at humarap sa kalaban. Dinaluhong siya ng saksak ng pula ng boong galit, nguni't marunong magsanggalang ng boong kalamigan ng loob: hindi nga walang kabuluhang siya lubos na kinalulugdan ng karamihang naroroon. Hindi kinalilingatan ng lahat ang matamang panonood ng mga nangyayari sa paglalaban, at may mga ilang kahi't hindi sinasadya'y nangapapasigaw. Unti-unting nasasabugan ang lupa ng mga balahibong pula at puti, na pawang natitina ng dugo: datapuwa't hindi ang salitaa'y ititiguil ang labanan sa unang pagkakasugat: sa pagsunod ng filipino sa mga kautusang lagda ng Gobierno, ang ibig niya'y matalo kung sino ang unang mamatay o kung sino ang unang tumakbo. Nadidilig na ng dugo ang lupa, madalas ang saksakan, nguni't hindi pa masabi kung sino sa dalawa ang magtatagumpay. Sa kawakasan, sa pagtikim sa kahulihulihang pagpupumilit, sumalpok ang puti upang ibigay ang panghuling saksak, ipinako ang kanyang tari sa isang pakpak ng pula at napasabit na mga buto; datapuwa't nasugatan ang puti sa dibdib, at ang dalawa, na kapuwa linalabasan ng dugo, nanglulupaypay, humihingal, nangagkakakabit, ay hindi nangagsisikilos, hanggang sa natimbuang puti, sumuka ng dugo sa tuka, nangisay at naghingalo; ang pulang nakakabit sa kanya sa pakpak at nananatili sa kanyang tabi, ay untiunting ibinaluktot ang mga hita at marahang pumikit. Ng magkagayo'y inihatol ng sentenkiador, sa pag-alinsunod sa kautusan ng pamahalaan, na ang pula'y nanalo. Isang walang wastong sigawan ang siyang nagpasalamat sa gayong hatol, sigawang naringig sa boong bayan, mahaba, nagkakaisa ang taas ng tinig at tumagal ng ilang sandali. Kung gayo'y na pagtatanto ng nakakapakinig sa malayo, na ang "dejado" ay siyang nanalo, sa pagka't kung hindi gayo'y hindi tatagal ang sigaw ng pagkatwa. Gayon din ang nangyayari sa mga nakion: isang maliit na makapagtagumpay sa isang malaki, inaawit at sinasabisabi sa lubhang mahabang panahon. Nakita mo na? ani Bruno ng boong sama ng loob sa kapatid, kung pinaniniwalaan mo ako'y mayroon na sana ngayon tayong sandaang piso; dahil sa iyo'y wala tayo ngayon kahi't isang kuarta. Hindi sumagot si Tarsilo, datapuwa't tumingin ng pasulyap sa kanyang paliguidliguid na anaki'y may hinahanap na sino man. Naroo't nakikipag-usap kay Pedro, ang idinugtong ni Bruno; binibigyan siya ng salapi, pagkaramiraming salapi! At ibinibilang nga naman ni Lukas sa kamay ng asawa ni Sisa ang mga salaping pilak. Nangagpalitan pa ng ilang salitang palihim at bago naghiwalay na kapuwa nasasayahan alinsunod sa namamasid. Marahil si Pedro'y nakipagkayari sa kanya: iyan, iyan ang tunay na hindi nag-aalinlangan! ang buntong hininga ni Bruno. Nananatili si Tarsilo sa pagka mukhang malungkot at nag-iisip-isip: pinapahid ng mangas ng kanyang baro ang pawis na umaagos sa kanyang noo. Kapatid ko, ani Bruno, ako'y yayao, kung hindi ka magpapasiya; nanatili ang "regla", dapat manalo ang lasak at hindi nga dapat nating sayangin ang panahon. Ibig kong pumusta sa susunod na soltada; ?ano baga mangyayari? Sa ganya'y maipanghihiganti natin ang tatay. Gayon ma'y huminto at muling nagpahid ng pawis. Anong dahil at huminto ka? ang tanong ni Brunong nayayamot. Nalalaman mo ba kung ano ang sumusunod na soltada? ?Karapatdapat ba ang?... Bakit hindi! ?hindi mo ba nariringig? Ang bulik ni kapitang Basilio ang mapapalaban sa lasak ni kapitang Tiago; ayon sa lakad ng "regla" ng sabong ay dapat manalo ang lasak. Ah, ang lasak! ako ma'y pupusta rin ... datapwa't lumagay muna tayo sa matibay na kalagayan. ?Nagpakita ng pagkayamot si Bruno, nguni't sumunod siya sa kanyang kapatid; tiningnan nitong magaling ang manok, siniyasat na magaling, nag-isip-isip, naglininglining, nagtanong ng ilan, ang kulang palad ay nag-aalinlangan; nagngingitngit si Bruno at minamasdan siyang malaki ang galit. Nguni't hindi mo ba nakikita iyang malapad na kaliskis na nariyan sa tabi ng tahid? ?hindi mo ba nakikita ang mga paang iyan? ?ano pa ang ibig mo? !Masdan mo ang mga hitang iyan, iladlad mo ang mga pakpak na iyan! At itong baak na kaliskis sa ibabaw ng malapad na ito, at saka itong doble (kambal)? Hindi siya nariringig ni Tarsilo, ipinagpapatuloy ang pagsisiyasat sa anyo at kalagayan ng hayop; ang kalansing ng guinto't pilak ay dumarating hanggang sa kanyang mga tainga. Tingnan naman natin ngayon ang bulik, ang sabi ng tinig na tila sinasakal. Tinatadyakan ni Bruno ang lupa, pinapagngangalitngit ang kanyang mga ngipin, nguni't sumusunod din sa kapatid niya. Lumapit sila sa kabilang pulutong. Diya'y sinasandatahan ang manok, humihirang ng tari, inihahanda ng mananari ang sutlang mapula, na pinagkitan at makailang hinagod. Binalot ni Tarsilo ang hayop ng malungkot at nakalalaguim na titig: tila mandin hindi niya nakikita ang manok kung di ibang bagay sa hinaharap na panahon. Hinagpos ang noo, at: Handa na ba ikaw? ang tanong sa kapatid na malagunlong ang tinig. Ako? !mula pa ng una; hindi kinakailangang sila'y akin pang makita! Hindi at dahil sa ... ating kahabaghabag na kapatid na babae.... Aba! ?Hindi ba sinabi sa iyong ang mamiminuno'y si don Krisostomo? ?Hindi mo ba nakitang siya'y kasama ng Kapitan General sa pagpapasial? ?Ano ang kapanganibang ating kahihinatnan? At kung mamatay tayo? Eh ano iyon? ?Hindi ba namatay ang ating ama sa kapapalo? Sumasakatuwiran ka! Hinanap ng magkapatid sa mga pulutong ng tao si Lukas. Pagkakita nila sa kanya'y huminto si Tarsilo. Huwag! umalis na tayo rito, tayo'y mapapahamak! ang biglang sinabi. Lumakad ka kung ibig mo, ako'y tatanggap. Bruno! Sa kawalang palad ay lumapit ang isang tao at sa kanila'y nagsabi: Pupusta ba kayo? Ako'y sa bulik. Hindi sumagot ang dalawang magkapatid. Logro! Gaano? ang tanong ni Bruno. Binilang ang kanyang mga aapating pisong guinto: tinititigan siya ni Brunong hindi humihinga. May dalawang daang piso ako, limampong piso laban sa apat na po! Hindi! ani Brunong walang alinlangan; magdagdag pa kayo ... Magaling! limampo laban sa tatlompo! Lambalin ninyo kung inyong ibig! Magaling! ang bulik ay sa aking panginoon at bago akong kapapanalo; isang daan laban sa anim na pong piso. Kasunduan! Maghintay kayo't kukuha ako ng salapi. Datapuwa't ako ang maghahawak, anang isa, na hindi totoong nagkakatiwala sa anyo ni Bruno. Gayon din sa akin! ang tugon nito, na umaasa sa katigasan ng kanyang kamaoo. At nilingon ang kanyang kapatid at pinagsabihan: Yayao ako, kung matitira ikaw. Nag-isip-isip si Tarsilo: kanyang sinisinta ang kanyang kapatid at gayon din ang sabong. Hindi mapabayaang nag-iisa ang kanyang kapatid, kaya't bumulong: Hala! Lumapit sila kay Lukas: nakita nito ang kanilang pagdating at ngumiti. Mama! ani Tarsilo. Ano iyon? Gaano ba ang ibibigay ninyo? ang tanong ng dalawa. Sinabi ko na: kung kayo ang mamahala sa paghanap ng mga iba pa upang matutop ang kuratel, bibigyan ko ang bawa't isa sa inyo ng tigatatlompong piso at sampong piso sa bawa't kasama. Sakali't lumabas ng magaling ang lahat, tatanggap ng isangdaang piso bawa't isa at kayo'y ang ibayo: mayaman si don Krisostomo. Gayari! ang biglang sabi ni Bruno; ibigay ninya ang salapi. Nalalaman ko na kayo'y matatapang na gaya rin ng inyong ama! Hali kayo rini, at ng hindi tayo maringig ng mga iyang sa kanya'y pumatay ani Lukas na itinuturo ang mga guardia kivil. Sila'y dinala sa isang sulok, at sa kanila'y sinabi samantalang ibinibilang sa kanila ang salapi: Darating bukas si don Kristostomo na may dalang mga sandata; sa makalawa, pagkagabi, pagmalapit ng ma-a las okho, pumaroon kayo sa libingan at doo'y sasabihin ko sa inyo ang kanyang mga huling ipag-uutos. May panahon kayong makahanap ng mga kasamahan. Nangagpaalaman. Ang dalawang magkapatid ay tila mandin nagpalit ng kanikanilang anyo: Si Tarsilo'y matahimik, namumutla si Bruno. =XLVII.= =ANG DALAWANG GUINOONG BABAE.= Samantalang isinasabong ni kapitang Tiago ang kanyang lasak, naglilibot naman sa bayan si dona Viktorina, sa adhikang makita niya kung paano ang kalagayang guinagawa ng mga tamad na "indio" sa kanikanilang mga bahay at mga tubigan. Inubos niya ang kaya sa pagsusuot ng lalong magaling niyang damit, at kanyang inilagay sa kanyang sutlang "bata" ang lahat niyang mga kintas at mga bulaklak, upang siya'y kaalang-alanganan ng mga "provinkiano" at maipakilala sa kanila kung gaano kalaki ang kanilang kalayuan sa kanyang mahal na kataohan; kaya't kumapit sa bisig ng kanyang pilay na asawa at nagpakendengkendeng sa mga lansangan ng bayan, sa guitna ng pangguiguilalas at pagtataka ng mga tagaroon. Natira sa bahay ang pinsang si Linares. Pagkapangitpangit ng mga bahay nitong mga "indio"! ang ipinasimula ni dona Viktorinang inginingiwi ang bibig; ayawan ko kung bakit nakatitira sila riyan: kinakailangang maguing "indio". At anong pagkasamasama ng turo ng kanilang magulang at anong pagka mga palalo! Nasasalubong nila tayo'y hindi sila nangagpupugay! Hanpasin mo sila sa sombrero na gaya ng gawa ng mga kura at ng mga teniente ng mga guardia kivil; turuan mo sila ng "urbanidad." At kung ako'y kanilang hampasin? ang tanong ng doktor De Espadana. Tungkol sa bagay na iya'y ikaw ay lalaki! Ngu ... nguni't ako'y pilay! Nalalao'y sumasama ang ulo ni dona Viktorina; napupuno ng alabok ang kola ng kanyang bata, dahil sa hindi nalalatagan ng bato ang mga daan. Bukod sa roo'y nakakasalubong ng maraming mga dalaga, na nangagsisitungo pagdaraan sa kanyang tabi, at hindi nila pinagtatakhan, na gaya ng marapat nilang gawin, ang kanyang mahalagang kasuutan. Ang kokhero ni Sinang, na naghahatid dito at sa kanyang pinsang babae sa isang mainam na karruajeng "tres-por-kiento'y" nagkaroon ng kawalang galangang sigawan siya ng "!tabi!" na taglay ang tinig na nakagugulat, na anopa't napilitin siyang sumaisang tabi at walang magawa kung di tumutol ng: Tingnan mo na nga lamang ang hayop na kokhero! !Sasabihin ko sa kanyang panginoong turuan niyang magaling ang kanyang mga alila! Magbalik na tayo sa bahay! ang ipinag-utos sa asawa. Ito, na talagang nanganganib na marahil ay may mangyaring ligalig sa kanilang dalawa, ibinalik ang kanyang "muleta" (ang salalak na tungkod sa kili-kili) at sumunod sa utos. Nasalubong nila ang alferez, nangagbatian at ito'y nakaragdag ng sama ng loob ni dona Viktorina: hindi lamang hindi siya pinuri dahil sa kanyang pananamit, kung di halos siniyasat pa ng palibak ang suot niyang iyon. Hindi mo dapat pakikamayan ang isang abang alferez lamang, ang sinabi sa kanyang asawa ng malayo na ang alferez; bahagya na niya hinipo ang kanyang kapakete at ikaw ay nagpugay ng sombrero; hindi ka marunong magbigay kamahalan sa iyong kataasan! Siya ang puno ri....rito! At ano ang kabuluhan sa atin ng bagay na iyan. ?Tayo baga'y mga indio? Sumasakatuiran ka nga! ang kanyang isinagot, sa pagka't aayaw siyang makipagkagalit. Nagdaan sila sa tapat ng bahay ng militar. Namimintana si dona Konsolakion, na gaya ng kanyang naguing kaugalian, nakadamit franela at humihithit ng isang tabako. Sa pagka't mababa ang bahay, sila'y nagtinginan, at nakitang magaling ni dona Viktorina ang babaeng iyon; payapang pinagmamasdan siya buhat sa paa hanggang sa ulo ng Musa ng guardia kivil, pagkatapos ay siya'y nilabian, lumura at saka tumalikod. Ito ang nakaubos sa pagtitiis ni dona Viktorina, kaya't iniwan ang kanyang asawang walang kaalakbay, at hinarap ang alferezang nangangatal sa galit at hindi makapangusap. Marahang lumingon si dona Konsolakion, muli na namang pinagmasdan siya ng boong, katiwasayan at nanglura uli, nguni't nagpakita siya ng lalong malaking pagpapawalang halaga. Ano ang nangyayari sa inyo, Dona? Matatawag ninyo akong "Senora"! ?bakit ganyan na ang pagtitig ninyo sa akin? ?Naiinguit ba kayo? ang sa kawakasa'y nasalita ni dona Viktorina. Ako? ?naiinguit ako? ?at sa inyo? ang sabing patuya ng Medusa siya nga! !naiinguit ako sa inyong kulot! Halika na, babae! anang Doktor; hu ... hu ... huwag mo siyang pa ... pansinin! Pabayaan mong turaan ko itong bastos na itong walang hiya! ang sagot ng babae, at saka biglang itinulak ang kanyang asawa, na kaunti ng napasungaba, at hinarap si dona Konsolakion. Tingnan sana ninyo kung sino ang kausap! anya huwag ninyong akalaing ako'y isang provinkiana o isang kalunya ng mga sundalo! Hindi nakapapasok sa aking bahay, sa Maynila, ang mga alferez; ang mga ganito'y naghihintay sa pintuan. Aba! !Exkelentisima Senora Puput! (karilagdilagang guinoong Puput) hindi nga pumapasok ang mga alferez kung di lamang ang mga salantang gaya niyan, ja! ja! ja! Kung hindi sa nakakulapol na mga kolorete, namasdan sana ang pamumula ng mukha ni dona Viktorina; binanta niyang lusubin ang kanyang kaaway na babae, nguni't piniguil siya ng kentinela. Samantala'y napupuno ang daan ng nanonood na mga tao. Pakinggan ninyo, naiimbi ako sa pakikipagsalitaan sa inyo; mga taong matataas ... ?Ibig po ba ninyong labhan ang aking damit? !Babayarin ko kayo ng mahal! !Ang akala yata ninyo'y hindi ko nalalamang kayo'y dating labandera! Tumindig si dona Konsolakiong malaki ang galit: nakasugat sa kanya ang sinabing tungkol sa paglalaba. Akala yata ninyo'y hindi nalalaman kung sino kayo at kung sino ang taong inyong daladala? !Kinakailangang namamatay ng gutom upang pasanin ang tiratirahan, ang basahan ng lahat ng tao! Ang pukol na salitaay tumama sa ulo ni dona Viktorina; naglilis ito ng manggas, itinikom ang mga daliri, piniing ang mga ngipin at nagpasimula ng pananalita: Manaog kayo, matandang salaula, at duduruguin ko ang maruming bibig na iyan! !Kalunya ng isang batallon, talagang patutot buhat pa ng ipanganak! Dalidaling nawala sa bintana ang Medusa, agad nakitang nananaog ng patakbo, na iniwawasiwas ang latigo ng kanyang asawa. Namag-itan at sumamo si don Tiburkio, nguni't nagkasaklutan din kung hindi dumating ang alferez. Datapuwa't mga guinoong babae!... Don Tiburkio! Turuan ninyong magaling ang inyong asawa, ibili ninyo siya ng lalong magagaling na mga damit, at kung sakali't wala kayong salapi, magnakaw kayo sa mga taong bayan, yamang sa bagay na ito'y kayo'y may mga sundalo! ang sigaw ni dona Viktorina. Narito po ako guinoong babae! ?bakit hindi duruguin ng kamahalan po ninyo ang aking bibig? !Wala po kayo kung di dila at laway, Dona Exelenkia! Guinoong babae! anang alferez na nagniningas ng galit; magpasalamat kayo at nadidilidili kong kayo'y babae, sa pagka't kung hindi lulusayin ko kayo sa kasisikad, pati ng inyong mga kinukulot na buhok at ng inyong mga walang kapakanang mga kintas! Gui ... guinoong alferez! Lumakad kayo, mamamatay ng taong walang sakit! !Kayo'y walang suot na salawal, Juan Lanas! Umugong doon ang mga takapan, waswasan ng kamay, guirian, sigawan, laitan at murahan: kanilang iniwatawat ang lahat ng mga karumihang kanilang iniingatan sa kanikanilang kaban, at sa pagka't sabay sabay na nagsasalita ang apat at maraming lubha ang kanilang sinasabing nakasisirang puri sa mga tanging pulutong ng mga tao, na kanilang isinisiwalat ang maraming katotohanan, kusang tinatangguihan namin ang pagsasalaysay rito ng laha't ng kanilang doo'y mga sinabi sa isa't isa. Bagaman hindi nauunawa ng mga nagsisipanood ang lahat ng kanilang takapan, hindi nga kakaunti ang katuwaang kanilang tinatamo at kanilang hinihintay na dumating hanggang sa pag-aaway ng kamay. Sa kawalang kapalaran ay dumating ang kura na siyang pumayapa. Mga guinoong lalaki, mga guinoong babae! !Laking kahihiyan! !Guinoong Alferez! Ano ang inyong ipinakikialam dito, mapagbanalbanalan, makakarlista? Don Tiburkio, dalhin po ninyo ang inyong asawa! !Guinoong babae, pagpiguilan po ninyo ang inyong dila! Iya'y sabihin po ninyo diyan sa mga magnanakaw sa mga taong mahihirap! Untiunting naubos ang mga kilalang lait at tungayaw, nasabi na ang lahat ng mga kahiyahiyang kagagawan ng mag-a-mag-asawa, at samantalang nangagbabalaan at nangagmumurahan ay untiunti silang nangaghiwalay. Si fray Salvi ay nagpapakabikabila at nagbibigay kasayahan sa panooring iyon, kung daroon sana ang ating kaibigang korresponsal!... Ngayon di'y pasa Maynila tayo't tayo'y humarap sa Kapitan General! ang sinasabing malaki ang galit ni dona Viktorina sa kanyang asawa, Ikaw ay hindi lalaki! !sayang na sayang ng salawal na suot mo! Ngu ... nguni't ... babae, at ang mga guardia? !ako'y pila'y! Dapat mong hamunin siya ng away sa pamamag-itan ng pistola o ng sable, o kung hindi ... kung hindi.... At tiningnan siya ni dona Viktorina sa mga ngipin. Neneng, kailan may hindi ako humawak ng.... Hindi ipinaubaya ni dona Viktorinang matapos ang kanyang sinasabi: sa isang dakilang galaw ay hinalbot sa guitna ng daan, ang kanyang mga ngiping tagpi lamang at saka guiniik. Dumating sila sa bahay, na halos umiiyak ang lalaki at ang babae nama'y nag-aalab sa galit. Nakikipag-usap ng sandaling iyon si Linares kay Maria Klara, kay Sinang at kay Viktoria, at sa pagka't hindi niya nalalaman ang pagtatalong iyon, hindi kakaunti ang kanyang dinamdam naligalig ng loob ng kanyang makita ang kanyang mga pinsan. Si Maria Klarang nakahilig sa isang sillon sa guitna ng mga unan at mga kumot na lana ay malaki ang ipinagtaka ng kanyang makita ang bagong pagmumukha ng kanyang doktor. Pinsan, ani dona Viktorina, hahamunin mo ng away ngayon din ang Alferez o kung hindi.... At bakit? ang tanong ni Linares na nagtataka. Siya'y hahamunin mo ngayon din ng away o kung hindi sasabihin ko sa kanilang lahat dito kung sino ikaw. Nguni't dona Viktorina! Nangagtinginan ang tatlong magkakaibigang babae. Ano ba sa akala mo? Kami'y linait ng alferez at kanyang sinabi na ikaw raw ay ikaw! !Nanaog ang matandang babaeng asuang na may dalang latigo, at ito, ito'y nagpabayang siya'y muramurahin ... isang lalaki! Aba! ani Sinang, sila'y nangag-away ay hindi natin napanood! Linugas ng alferez ang mga ngipin ng doktor! ang idinagdag ni Viktoria. Ngayon di'y pasasa Maynila kami; ikaw, ikaw ay matitira rito upang siya'y hamunin mo ng away, at kung hindi'y sasabihin ko kay Don Santiago na pawang kasinungalingan ang lahat mong sinabi sa kanya, sasabihin kong.... Nguni't dona Viktorina, dona Viktorina! ang isinalabat ng namumutlang si Linares, at lumapit kay dona Viktorina; huwag po ninyong ipaalaala sa aking.... Samantalang nangyayari ito'y siya namang pagdating ni kapitang Tiago na galing sa sabungan, mapanglaw at nagbubuntong hininga: ang lasak ay natalo. Hindi binigyan ng panahon ni dona Viktorinang makapagbuntong hininga; sa maikling salita'y sinabi niya ang lahat ng nangyari, sa makatuwid baga'y pinagsikapan niyang sabihing siya ang sumasakatuwiran. Hahamunin siya ng away ni Linares ?nariringig po ba ninyo? Sakali't hindi, !huwag po ninyong bayaang pakasal sa inyong anak, huwag po ninyong ipahintulot! Kung wala siyang tapang ay hindi karapatdapat kay Klarita. Ikaw pala'y pakakasal sa guinoong ito? ang tanong ni Sinang, at napuno ng luha ang kanyang masayang mga mata; nalalaman kong ikaw ay malihim, nguni't hindi salawahan. Si Maria Klara, na maputlang parang pagkit, bumangon ng kaunti sa pagka sandig, at tinitigan ng gulat na mga mata ang kanyang ama, si dona Viktorina at si Linares. Ito'y nagdalang hiya, itinungo ni kapitang Tiago ang kanyang mga mata, at idinugtong pa ng guinoong babae: Tandaan mo Klarita; huwag kang mag-aasawa kailan man sa lalaking hindi tunay ang pagkalalaki; nanganganib kang ikaw ay alimurahin pati ng mga aso. Datapuwa't hindi sumagot ang dalaga, at nagsabi sa kanyang mga kaibigang babae: Ihatid ninyo ako sa aking silid; hindi ako makalakad na mag-isa. Tinulungan nila siyang tumindig, at naliliguid ang kanyang bayawang ng mga mabibilog na mga bisig ng kanyang mga kaibigang babae, nakahilig ang kanyang ulong kawangis ng marmol sa balikat ng magandang si Viktoria, nasok ang dalaga sa silid na kanyang tulugan. Iniligpit ng mag-asawa ng gabi ring iyon ang kanilang mga kasangkapan, siningil si kapitang Tiago, na may ilang libo rin piso ang inabot, sa pagkagamot kay Maria Klara, at napatungo sila sa Maynila, pagka umagang umaga ng kinabukasan, na ang sinasakya'y ang karruaje ni kapitang Tiago. Iniatang sa mahinhiing si Linares ang katungkulang tagapanghiganti. =XLVIII.= =ANG HINDI MAGKURO= Magbabalik ang mga maiitim na mga golondrina.... (Bekquer). Ayon sa paunang balita ni Lukas, dumating si Ibarra kinabukasan. Ilinaan niya ang kanyang unang pagdalaw sa magkakasambahay ni kapitang Tiago, at ang sadya niya'y makipagkita kay Maria Klara at ibalitang siya'y ipinakipagkasundo na ng Arzobispo sa Religion: may dala siyang sulat sa kura, na doo'y ipinagtatagubilin siya, na ang Arzobispo pa ang siyang tumitik. Hindi kakaunti ang ikinagalak sa ganitong bagay ni tia Isabel, na may pag-ibig sa binata at hindi niya totoong minamagaling ang pag-aasawa ng kanyang pamangking babae kay Linares. Wala sa bahay si kapitang Tiago. Pamasok po kayo, ang sabi ng tia sa pamamag-itan ng kaniyang haluang wikang kastila; Maria, napasauli-uli sa grakia ng Dios si don Krisostomo; inalsan siya ng "exkomunion" ng Arzobispo. Nguni't hindi nagatuloy ang binata, naluoy sa kanyang mga labi ang ngiti at tumakas sa kaniyang alaala ang salita. Sa tabi ng durungawan, naroon at nakatindig si Linares sa tabi ni Maria, na pinagsasalitsalit ang mga bulaklak at ang mga dahon ng mga gumagapang na halaman; nasasabog sa lapag ang mga rosa at mga sampaga. Nakahilig sa sillon si Maria Klara, namumutla, may iniisip, mapanglaw ang mga mata at naglalaro sa isang paypay na garing, na hindi totoong maputing katulad ng kanyang maliliit na mga daliri. Sa pagdating na iyon ni Ibarra'y namutla si Linares at namula ang mga pisngi ni Maria Klara. Umakmang bumangon, nguni't kinulang siya ng lakas tumungo at binayaang malaglag ang paypay. Isang hindi maalamang siraing hindi pag-imik ang siyang naghari sa ilang sandali. Sa kawakasa'y nakalakad ng papasok si Ibarra at nangangatal na nakapagsalita. Bago lamang akong kararating, at nagmadali akong pumarito upang makita ko ikaw ... !Naratnan kong magaling ang kalagayan mo kay sa aking akala! Tila napipi mandin si Maria Klara; hindi nagsalita ng kataga man at nananatili sa pagka tungo. Pinagmasdan ni Ibarra si Linares ng mula sa paa hangang sa ulo; tinging tinumbasan naman ng boong pagmamataas ng mahihiing binata. Aba, namamasid kong walang naghihintay ng aking pagdating, ang muling sinabi ng madalang na pananalita; Maria, ipatawad mo ang hindi ko pagkapasabi sa iyo bago ako pumasok dito; sa ibang araw ay maipaliliwanag ko sa iyo ang tungkol sa aking guinawa ... tayo'y magkikita pa ... walang sala. Itong mga huling salita'y sinamahan niya ng isang tingin kay Linares. Itinunghay sa kaniya ng dalaga ang kanyang magagandang mga matang puspos kadalisayan at kalungkutan, taglay ang lalong matinding samo at mapanghalinang pakikiusap, na ano pa't si Ibarra'y huminto sa pagka patigagal. Makaparirito ba ako bukas? Talastas mo nang sa ganang aki'y laguing ikinatutuwa ko ang iyong pagparito, ang bahagya ng isinagot ng dalaga. Umalis doon si Ibarrang wari'y panatag ang loob, datapuwa'y, may taglay na unos sa ulo't kaguinawan sa puso. Ang bagong namasid niya't naramdaman ay hindi mapaglirip; ?ano kaya iyon? ?alinlangan? ?lipas ng pagsinta? ?kaliluhan? Oh, sa kawakasa'y babae nga! ang kanyang ibinulong. Hindi niya nalalama'y nakarating siya sa pinagtatayuan ng paaralan. Malaki ng totoo ang nayayari sa guinagawang iyon; nagpaparoo't parito sa magkabikabilang maraming nangagsisigawa si nor Juan, at daladala niya ang kanyang metro't ang kanyang plomada. Pagkakita sa kanya'y dalidaling siya'y sinalubong. Don Krisostomo, anya, sa kawakasa'y dumating po kayo: hinihintay kayo naming lahat: tingnan po ninyo ang mga pader: mayroon nang sampong metro at sampong kentimetro ang taas; sa loob ng dalawang araw ay magkakaroon na pantay tao wala akong tinanggap kung hindi mulawin, dungon, ipil, langil; humingi ako ng tindalo, malatapay, pino at narra, at ng magamit sa mga pintuan, palababahan at iba pa; ?Ibig po ba ninyong makita ang mga yungib? Siya'y binati ng mga manggagawa ng boong pagpipitagan. Narito po ang kanal na pinangahasan kong idagdag, ani nor Juan; ang mga kanal pong ito sa ilalim ng lupa'y patungo sa isang pinakatipun na sa ikatlompong hakbang. Magagamit pong pangpataba sa halamanan; wala po ito sa plano. Hindi po ba minamagaling ninyo ito? Tumbalik, sinasangayunan ko at aking pinupuri kayo sa ganitong inyong naisipan; kayo po'y tunay na arquitekto; ?kanino kayo nag-aral? Sa akin pong sarili, isinagot ng matanda ng boong kapakumbabaan. Ah, bago ko malimutan! talastasin ng mga maseselang (sakali't may natatakot makipagsalitaan sa akin) na hindi na ako exkomulgado inanyayahan ako ng Arsobispong sumalo sa kanya sa pagkain. Aba, guinoo, hindi po namin pinapansin ang mga exkomunion! Tayo pong lahat ay pawang exkomulgado; si pare Damaso man po'y exkomulgado rin, gayon ma'y nananatili sa totoong katabaan. Ano ang sabi ninyo? Tunay po; may isang taon na pong hinampas ng tungkod ang koadjutor, at ang koadjutor ay sakerdoteng gaya rin niya, ?sino po ang pumapansin sa mga exkomunion? Natawanan ni Ibarra si Elias na nasa kasamahan ng mga manggagawa; binati siya nitong gaya rin ng iba, nguni't sa isang tingin ay ipinaunawa sa kanyang may ibig na sabihin. Nor Juan, ani Ibarra; ibig po ba ninyong dalhin dito sa akin ang talaan ng mga manggagawa? Umalis si nor Juan, at lumapit si Ibarra kay Elias, na mag-isang bumubuhat ng isang malaking bato at ilinululan sa isang karreton. Sakali't mapagkakalooban po ninyo ako ng pakikipagsalitaan sa loob ng ilang oras, maglakadlakad kayo mamayang hapon sa pampangin ng dagatan at lumulan kayo sa aking bangka, sa pagka't may sasabihin ako sa inyong lubhang mahahalagang bagay ani Elias, at lumayo pagka tapos na makita niya ang pagtango ng binata. Dinala ni nor Juan ang talaan, nguni't nawalang kabuluhan ang pagbasa ni Ibarra ng talaang iyon; doo'y wala ang pangalan ni Elias. =XLIX.= =ANG TINGIG NG MGA PINAG-UUSIG.= Tumutungtong si Ibarra sa bangka ni Elias bago lumubog ang araw. Tila mandin masama ang loob ng binata. Ipatawad po ninyo, guinoo, ani Elias, na may kalungkutan pagkakita sa kanya; ipatawad po ninyong nakapangahas akong kayo'y anyayahan upang tayo'y magkatagpo ngayon; ibig ko po kayong makausap ng boong kalayaan, at hinirang po ang ganitong sandali sa pag-ka't walang makariringig sa atin dito: makababalik tayo sa loob ng isang oras. Nagkakamali kayo kaibigang Elias, ang sagot ni Ibarra na nagpupumilit ngunit; kinakailangan kong ihatid ninyo ako sa bayang iyang natatanawan hanggang dito ang kanyang kampanario. Pinipilit ako ng kasaliwaang palad na gawin ko ang bagay na ito. Nang kasaliwaang palad? Opo; akalain po ninyong sa aking pagparito'y aking nakasalubong ang alferez, nagpipilit na ialay sa akin ang kanyang pakikialakbay; sa akin po namang sumasa inyo ang alaala at natatalastas kong kayo'y kanyang nakikilala, kaya't ng siya'y mangyaring aking mailayo'y sinabi kong patungo ako sa bayang iyan at doon ako mananatiling maghapon, sa pagka't ibig akong hanapin ng lalaking iyan bukas ng hapon. Kinikilala ko po sa inyong utang na loob ang inyong paglingap sa akin, datapuwa't sinabi po sana ninyo sa kanya ng boong katiwasayan ng loob na siya'y sumama, ang isinagot ni Elias na walang tigatig. Bakit? ?at kayo po? Hindi po niya ako makikilala, sa pagka't sa miminsang pagkakita niya sa aki'y hindi makapag-iisip na pakatandaan niya ang aking anyo. Sinasama ako! ang buntong hininga ni Ibarra, na ang inaalaala'y si Maria Klara. Ano po ba ang ibig ninyong sabihin sa akin? Lumingap si Elias sa kanyang paliguid. Malayo na sila sa pampang; lumubog na ang araw, at sa pagka't sa panig na ito ng sinukob ay bahagya na tumatagal ang pagtatakip-silim, nagpapasimula na ang paglaganap ng dilim at namamanaag na ang sinag ng buwang sa araw na iyo'y kabilugan. Guinoo, ang muling sinabi ni Elias, taglay ko po ang mithi ng maraming sawing palad. Ng maraming sawing palad? Ano po ba ang kahulugan ng inyong sinasabi. Sinabi sa kanya ni Elias, sa maikling saysay, ang kanyang pakikipagsalitaan sa pinuno ng mga tulisan, nguni't inilihim ang mga pag-aalinlangan at ang mga bala nito. Pinakinggan siyang magaling ni Ibarra, at ng matapos na ni Elias ang kanyang pagsasaysay, naghari ang isang mahabang hindi pag-imik ng dalawa, hanggang si Ibarra ang naunang nagsalita: Sa makatuwid ay ang kanilang nasa'y ...? Lubhang malaking pagbabagong utos tungkol sa mga hukbo, sa mga sakerdote, sa mga hukom na tagahatol, hinihingi nila, sa makatuwid ang isang paglingap ama ng pamahalaan. Pagbabagong sa paano? Sa halimbawa: magbigay ng lalong malaking paggalang sa kamahalan ng bawa't tao, bigyan ng lalong malaking kapanatagan ang bawa't mamayan, bawasan ng lakas ang hukbong may sandatana, bawasan ng mga kapangyarihang ang hukbong itong totoong madaling magpakalabis sa paggamit ng mga kapangyarihan iyan. Elias, ang isinagot ng binata, hindi ko po talos kung sino kayo, datapuwa't nahuhulaan kong kayo'y hindi isang taong karaniwan: ibang-iba po kayong umisip at gumawa kay sa mga iba. Matatarok po ninyo ang aking isipan kung sabihin ko sa inyong kung maraming kapintasan sa kasalukuyang kalagayan ngayon ng mga bagay, lalo ng sasama kung magbago. Mapapagsasalita ko ang aking mga kaibigan sa Madrid, "bayaran lamang sila," makapagsasalita ako sa Kapitan General; nguni't walang magagawang ano man ang mga kaibigan kong iyon; walang kasukatang kapangyarihan ang Kapitan General na ito upang magawa ang gayong karaming pagbabago, at ako nama'y hindi gagawa ng ano man upang makamtan ang ganitong mga bagay, palibhasa'y tanto kong totoo, na kung katotohanan mang may malalaking mga kapintasang masasabi sa mga kapisanang iyan, sa mga panahong ito'y sila'y kinakailangan, at sila nga ang tinatawag na isang kasam-ang ang kailangan. Sa malaking pangguiguilalas ni Elias ay tumunghay at pinagmasdan si Ibarra na malaki ang pagtataka. Kayo po ba nama'y naniniwala rin sa kasam-ang kailangan? ang tanong na nangangatal ng kaunting tinig; naniniwala po ba kayong upang makagawa ng magaling ay kinakailangang gumawa ng masama? Hindi; ang paniniwala ko sa kasam-ang ang kailangan ay tulad sa isang mahigpit na kagamutang ating guinagamit pagka ibig nating mapagaling ang isang sakit. Tingnan ninyo; ang lupaing ito'y isang katawang may dinaramdam na isang sakit na pinaglamnan na, at ng mapagaling ang katawang iya'y napipilitan ang pamahalaang gumamit ng mga paraang tunay nga't masasabi ninyong napakatitigas at napakababangis, datapuwa't pinakikinabanga't kinakailangan. Masama pong manggagamot, guinoo, yaong walang hinahanap kung di ang kung ano ang mga dinaramdam at ng marapa, na ano pa't hindi pinagsisikapang hanapin ang kadahilanan o ang pinagmumul-an ng sakit, at sakali't natatalastas man ay natatakot na bakahin. Ang tanging kaukulan ng Guardia Kivil ay ito: paglipol ng mga katampalasanang gawa sa pamamag-itan ng lakas at ng laguim sa pagpapahirap sa may sala, kaukulang hindi nasusunduan at hindi natutupad kung di kung nagkakataon lamang. At hindi dapat limuting kaya lamang nakapaghihipit sa bawa't tao ang samahan, ang kapisanan baga ng mga mamamayan, ay kung sakali't ibinibigay na sa lahat ang lahat ng mga kinakailangang gamit upang malubos ang kagalingan ng kanilang mga asal. Palibhasa'y walang kapisanan ng mga mamamayan dito sa atin, sa pagka't hindi nagkakaisang loob ang bayan at ang pamahalaan, ang pamahalaang ito'y marapat na magpatawad sa mga kamalian, hindi lamang dahil sa siya ma'y nagkakailangan din ng mga pagpapatawad kung di naman sa pagka't ang taong kanyang pinabayaa't hindi liningap ay hindi lubos nanagot sa kasalanang kanyang magawa, yamang hindi tumanggap ng malaking kaliwanagan ang kanyang isip. Bukod sa rito, ayon sa inyong halimbawang bigay, ang guinagamit na gamot ay lubhang napakapangwasak, na ano pa't ang pinahihirapan lamang ay ang bahagui ng katawang walang sakit, na pinapanghihina at sa ganito'y talagang inihahanda at ng lalong madaling kapitan ng sakit. ?Hindi po ba ang lalong magaling ay bigyang kalakasan ang bahagui ng katawang may sakit at bawasan ng kaunti ang kabangisan ng gamot? Kung pahinain ang kapangyarihan ng Guardia Kivil ay ilalagay naman napanganib ang kapanatagan ng mga bayan. Ang kapanatagan ng mga bayan! ang biglang sinabi ni Elias ng boong kapaitan. Hindi malaho't darating sa ikalabinglimang taon mula ng magka Guardia Kivil ang mga bayang ito, at tingnan po ninyo: hangga ngayo'y mayroon pa tayong mga tulisan, nariringig pa nating nilolooban ang mga bayan, nanghaharang pa sa mga daan; patuloy ang mga pangangagaw at pagnanakaw, na hindi napagsisiyasat kung sinosino ang mga gumagawa ng gayon; nananatili ang mga kasam-ang gawa, nguni't lumalaya ang tunay na masamang tao, datapuwa't hindi gayon ang tahimik na mamamayan. Ipagtanong po ninyo sa bawa't mabuting taong namamayan kung kanyang minamagaling ang Guardia Kivil kung ipinalalagay niyang ito'y iisang tangkilik ng pamahalaan, at hindi isang kaloob na pilit, isang pamahalaang kalupitang ang mga napapakalabis na mga gawa'y nakapagpapahirap pa ng higuit kay sa mga katampalasanan ng mga masasasamang tao. Tunay na nga't ang mga katampalasanang ito'y lubhang malalaki, nguni't bihibihira lamang, at sa lahat ng mga katampalasanang iya'y may kapahintulitan ang sino mang makapagsanggalang; datapuwa't laban sa mga kapaslangang gawa ng mga Guardia Kivil ay hindi itinutulot kahi't ang pagtutol man lamang, at kung hindi man sakali totoong malalaki nguni't ang kapalit nama'y sa tuwi-tuwi na at may kapahintulutan ang mga pinuno. ?Ano ang naguiguing bunga ng Guardia Kivil sa pamumuhay ng ating mga bayan? Pinatitiguil ang pakikipanayam ng bayan sa kapuwa bayan, sa pagka't natatakot ang lahat na sila'y mapahirapan sa mga walang kabuluhang bagay; lalong tinitingnan ang mga pagtupad sa dakong labas at hindi pinagkukuro ang sumasadakong loob ng mga bagay; unang pagpapakilala ng kasalatan sa kaya; dahil sa nalimutan lamang ng isang tao ang kaniyang kedula personal ay guinagapos na't pinahihirapan, na hindi winawari kung ang taong iyo'y mahal at kinaaalanganan; inaakala ng mga puno na ang kanilang pangulong katungkula'y ang ibatas na sila'y pagpugayan ng kusa o sapilitan, kahit sa guitna ng kadiliman ng gabi, at sa bagay na ito'y tinutularan sila ng kanilang mga sakop upang magpahirap at mangagaw sa mga taga bukid, at sa gayong gawa'y hindi sila nawawalan ng sangkalan, wala ang pagpipitagan sa kadakilaan ng tahanang bahay; hindi pa nalalaong sinalakat ng mga guardia kivil, na nangagdaan sa bintana, ang bahay ng isang payapang mamamayan, na pinagkakautangan ng salapi at ng magandang loob ng kanilang puno; wala ang kapanatagan ng tao; pagka kinakailangan nilang linisin ang kanilang kuartel o ang bahay, sila'y lumalabas at kanilang hinuhuli ang lahat ng hindi lumalaban, upang pagawin sa boong maghapon; ?ibig pa po ba ninyo? samantalang guinagawa ang mga kafiestahang ito'y nagpatuloy na walang bagabag ang mga larong bawal, nguni't kanilang pinatiguil ng boong kalupitan ang mga pagsasayang pahintulot ng may kapangyarihan; nakita ninyo kung ano ang inisip ng bayan tungkol sa kanila, ano po ang nakuha sa paglulubag ng kanyang galit upang umasa sa tapat na hatol ng mga tao? !Ah, guinoo, kung ito po ang inyong tinatawag na pagpapanatili ng kahusayan!.... Sumasang-ayon akong mayroon ngang mga kasamaan, ang isinagot ni Ibarra, nguni't tinatanggap nating ang mga kasamaang ito dahil sa mga kagalingang kanilang taglay. Mangyayaring may mga ipipintas sa Guardia Kivil, datapuwa, maniwala po kayo, at nakahahadlang na dumami ang mga masasamang tao, dahil sa pagkalaguim sa mga pahirap na guinagawa. Ang sabihin pa nga ninyo'y dahil sa pagkalaguim na ito'y nararagdagan ang dami, ang itinutol ni Elias. Nang hindi pa itinatatag ang Guardia Kivil, ang lahat ng mga tulisan halos, liban na lamang sa iilan, nangagsisisama dahil sa gutom; nangagnanakaw at nangangagaw upang sila'y huwag mamatay ng gutom, nguni't kung makaraan na ang pananalat, muling nawawala ang panganib sa mga daan; sukat na, upang sila'y mapalayo, ang mga kaawaawa, nguni't matatapang na mga kuadrillero, na walang dala kung di mga sandatang walang malalaking kahulugan, iyang mga taong totoong pinaratangan ng di sapala ng mga nagsisulat tungkol sa ating lupain; iyang mga taong walang ibang karapatan kung hindi ang mamatay at walang ibang tinatanggap na ganting pala kung di libak. Ngayo'y may mga tulisan, at mga tulisan hanggang sa boong buhay nila. Isang munting kamalian, isang kasalanang pinarusahan ng boong kalupitan, ang paglaban sa mga pagpapakalabis ng mga may kapangyarihan, ang takot na kakilakilabot sa mga pagpapahirap, ang lahat ng ito'y siyang sa kanila'y nagtatapon magpakailan man sa labas ng pamamayan at siyang sa kanila'y ninilit na pumatay o mamatay. Ang mga kalaguimlaguim na pahirap ng Guardia Kivil ang siyang sa kanila'y humahadlang sa pagsisisi, at sapagka't malaki ang kahigtan ng tulisan sa Guardia Kivil, na kanilang pinaglalaruan lamang, sa pakikihamok at pagsasanggalang sa kabundukan, ang nangyayari'y kulang tayo sa kaya upang malipol natin ang kasamaang tayo rin ang nagtatag. Alalahanin po ninyo kung gaano ang nagawa ng katalinuhan ng kapitan general na si De la Torre; ang patawad na ipinagkaloob niya sa mga kahabaghabag na iyan ang siyang nagpatotoong tumitibok pa sa mga kabundukang iyon ang puso ng tao at walang hinihintay kung di ang kapatawaran. Pinakikinabangan ang paglaguim, pagka alipin ang bayan, pagka walang mga yungib ang bundok, pagka makapaglalagay ang nakapangyayari ng isang bantay sa likuran ng bawa't kahoy, at pagka sa katawan ng alipin ay wala kung di sikmura at bituka; nguni't pagka nararamdaman ng wala ng pagkasiyahan sa sama ng loob na nakikihamok upang siya'y mabuhay, na ang bisig niya'y malakas, na tumitibok ang kanyang puso at nag-aalab sa poot ang kanyang kataohan, ?mangyayari kayang mapugnaw ang sunog na kanyang guinagatungan at ng lalong magningas? Pinapag-alinlangan po ninyo ako, Elias, sa aking pagdingig sa inyong mga sinasabi; maniniwala akong kayo'y sumasakatuiran kung di lamang may sarili akong mga pananalig. Nguni't liningin po ninyo ang isang nangyayari, huwag ninyong ikagagalit, sapagka't kayo'y hindi ko ibinibilang, palibhasa'y ipinalalagay kong kayo'y tangi sa mga iba; masdan ninyo kung sinosino ang humihingi ng mga pagbabagong iyan ng mga kautusan! !Halos ang lahat ay masasamang mga tao o malapit ng mangagsisama! Masasamang tao o malapit ng magsisama; nguni't ?ano ang dahil at sila'y mga gayon? Dahil sa linigalig ang kanilang katahimikan, dahil sa sinugatan sila sa lalong kanilang mga pinakamamahal, at ng sila'y huminging tangkilik sa Justikia, lubos nilang napagkilalang wala silang maaasahan kung di ang kanilang sariling lakas. Datapuwa't nagkakamali po kayo, guinoo, kung ang isip ninyo'y ang masasamang tao lamang ang siyang humihingi ng tangkilik sa Justikia; pumaroon kayo sa bawa't bayan, sa bahay bahay; uliniguin po ninyo ang mga buntong hiningang lihim ng mga magkakasambahay, at maniniwala kayong ang mga kasamaang linilipol ng Guardia Kivil ay kasing laki rin o marahil ay maliit pa sa mga kasamaang sa tuwi na'y kanyang guinagawa. Dahil po ba rito'y ?ipalalagay nating pawang masasamang mga tao ang lahat ng mga mamamayan? Kung gayo'y, ?ano't sila'y ipagsasanggalang pa sa mga iba? ?bakit hindi lipulin silang lahat? Marahil dito'y may mga ilang kamaliang hindi ko napagwawari ngayon, marahil may kamalian sa balak na sinisira pagdating sa paggawa, sapagka't sa Espana, sa Inang-Bayan, ang Guardia Kivil ay gumawa at gumagawa ng totoong malalaking mga kagalingan. Naniniwala ako; marahil doo'y magaling ang pagkakatatag, hirang ang mga taong gumaganap ng tungkuling iyan; baka kaya naman talagang kinakailangan ng Espana ang Guardia Kivil, datapuwa't hindi kailangan ng Filipinas. Ang ating mga kaugalian, ang anyo ng ating pamumuhay, na lagui ng sinasambit pagka ibig na ipagkait sa atin ang ano mang ating katuwiran, nguni't kanilang lubos na linilimot pagka mayroong ano mang pas-aning ibig nilang iatang sa atin. At sabihin po ninyo sa akin, guinoo; ?bakit hindi gumaya ang ibang mga nakion sa pagtatatag ng Guardia Kivil, gayong dahil sa kanilang kalapitan sa Espana'y marahil dapat nilang ipalagay na sila'y higuit ang kahalagahan kay sa Filipinas? ?Baka po kaya dahil sa hindi totoong napakadalas ang mga pagnanakaw at pangangagaw sa ferrokarril, hindi totoong marami ang mga panggugulong guinagawa ng mga taong bayan, hindi totoong marami ang pumapatay ng tao at hindi maraming totoo sa mga malalaking pangulong bayan ang nananaksak ng sundang? Tumungo si Ibarra na parang nag-iisip-isip, nagtindig pagkatapos at saka sumagot: Kinakailangang pagdilidilihing magaling, kaibigan, ang bagay na ito; kung makita ko sa aking mga pagsisiyasat na sumasakatuwirang tunay ang mga daing na iyan, susulat ako sa aking mga kaibigan sa Madrid, yamang wala tayong mga diputado (kinakatawan). Samantala'y maniwala po kayong nagkakailangan ang pamahalaan ng isang hokbong magkaroon ng lakas na walang taning na guhit upang makapagpagalang, at kapangyarihan upang makapag-utos. Mabuti po iyan, guinoo, kung na sa kasalukuyang nakikipagbaka ang pamahalaan sa lupaing ito, nguni't sa ikagagaling ng pamahalaa'y hindi dapat nating ipahalata sa bayang siya'y nasasalungat sa may kapangyarihan. Datapuwa't sakali't gayon nga, kung lalong minamagaling natin ang gumamit ng lakas kay sa papangyarihin ang kusang alang-alang, dapat sana nating pakatingnang magaling muna kung kaninong kamay natin ibinibigay ang lakas na itong walang ano mang guhit ang abot, iyang kapangyarihang walang pangpangin. Ang ganyang pagkalakilaking lakas sa kamay ng mga tao, at mga taong hangal, puspos ng mga hidwang hilig, na walang pinag-aralang kagalingan, ang katulad ay isang sandata sa mga kamay ng isang ulol, na na sa guitna ng karamihang taong walang ano mang pangsanggalang. Sumasang-ayon na ako at ibig kong maniwalang gaya ninyo, na nagkakailangan ang pamahalaan ng kawaning iyan, datapuwa't hirangin sanang magaling ang kawaning iyan, hirangin ang lalong may mga karapatan, at sa pagka't lalong minamagaling niya ang siya'y magbigay sa sarili ng kapangyarihan sa siya'y bigyang kusa ng bayan ng kapangyarihang iyan, ipakita man lamang sana niyang marunong siyang magbigay ng kapangyarihan sa sarili. Marubdob at masilakbo ang pananalita ni Elias; nagniningning ang kanyang mga mata, at tumataguinting ang kanyang tinig. Sumunod ang isang dakilang sandali na hindi pag-imik ng dalawa: tila nananatiling tahimik sa ibabaw ng tubig ang bangkang hindi pinasusulong ng sagwan; dakilang lumiliwanag ang buwan sa isang langit na zafir; may ilang ilaw na kumikinang sa dakong malayo sa pampang. At ?ano pa ang kanilang hinihingi? ang tanong ni Ibarra. Pagbabagong utos tungkol sa mga sakerdote, ang sagot ni Elias, na ang tinig ay nanglulupaypay at malungkot; humihinging tangkilik ang mga kulang palad laban sa.... Laban sa mga kapisanan ng mga fraile? Laban sa mga umaapi sa kanila, guinoo. Nalimutan na baga ng Filipinas ang kanyang kautangan sa mga fraileng ito? nalimutan na baga nila ang hindi maulatang utang na loob sa mga nagligtas sa kanila sa kamalian upang sa kanila'y ibigay ang pananampalataya, ang mga sa kanila'y tumangkilik sa mga kalupitan ng mga pinunong bayan? !Narito ang kasamaan ng hindi pagtuturo ng kasaysayan ng mga nangyari sa bayan! Guinoo, ang muling isinagot niyang may katigasan ang tinig; isinumbat po ninyong ang baya'y hindi marunong kumilala ng utang na loob, itulot ninyong akong isa sa mga bumubuo ng bayang iya'y aking ipagsanggalang siya. Ang mga kagalingang guinagawa sa kapuwa tao upang maguing karapatdapat na kilanling utang na loob, kinakailangang gawin ng walang ano mang imbot na kapakinabangan. Huwag na nating bigyang kahulugan ang katungkulang kusang iniatang sa sarili, at ang totoong karaniwan ng sabihing pagkakaawang-gawang atas sa mga kristiano; huwag na nating pansinin ang Historia (kasaysayan ng mga nangyari), huwag na nating itanong kung ano ang guinawa ng Espana sa bayang judio na nagbigay sa boong Europa ng isang aklat, ng isang religion at ng isang Dios; kung ano ang guinawa sa bayang arabe na sa kanya'y nagbigay ng kagandahang asal, mapagpaumanhin tungkol sa kanyang religion at siyang sa kanya'y pumukaw ng pag-ibig sa dangal ng kanyang sariling nakion, pag-ibig na dating nagugulaylay at halos wasak na sa boong panahong siya'y nasakop ng kapangyarihan ng mga romano at ng mga godo. Sinasabi po ninyong sa ami'y ibinigay ang pananampalataya at kami'y iniligtas sa kamalian; ?tinatawag po ba ninyong pananampalataya iyang mga gawang pakitang tao, tinatawag ba ninyong religion iyang pangangalakal ng mga korrea at mga kalmen, tinatawag ba ninyong katotohanan iyang mga himala at mga kathang pinag-ugnay-ugnay na nariringig namin sa araw araw? ?Ito baga ang kautusan ni Jesukristo? Kung sa ganito lamang ay hindi kinakailangang papako sa kruz ang isang Dios, at gayon ding hindi kailangang tayo'y pilitin sa walang hanggang pagkilalang utang na loob; malaon ng dating may pinananaligang laban sa katotohanan at sa katuwiran, na ano pa't walang kinakailangan kung di bigyang kinang ang pananalig na iya't pataasin ang halaga ng mga kalakal. Marahil sabihin po ninyo sa aking kahi't ipalagay ng malalaking totoo ang mga kapintasang magagawa sa ating religion, ngayo'y lalong magaling, gayon man, sa religiong dating sinusunod natin; naniniwala ako't sumasang-ayon, datapuwa't malabis namang napakamahal, sapagka't dahil sa religiong iyang kanilang dinala rito'y binitiwan natin ang ating kasarinlan; dahil sa religiong iya'y ibinigay natin sa kanyang mga sakerdote ang ating lalong magagaling na mga bayan, ang ating mga bukirin at sampo ng ating mga iniimpok na salapi sa pagbili ng mga sangkap sa pamimintakasi. Sila'y nagdala rito sa atin ng isang bagay na hanap buhay ng taga ibang lupain, pinagbabayaran nating magaling at yamang gayo'y walang kautangan ang isa't isa. Sakali't ang sasabihin ay ang kanilang pagkakatangkilik sa atin laban sa mga <<enkomendero>>, ang maisasagot ko sa inyo'y kaya tayo'y nahulog sa kamay ng mga enkomendero'y dahil din sa kanila; datapuwa't hindi, aking kinikilalang isang tunay na pananampalataya at isang tunay na pagsinta sa Sangkataohan ang siyang pamatnugot sa mga unang misionerong naglakbay sa mga pasigang ito: kinikilala ko ang kautangang loob natin sa mga mahal na pusong iyon; aking nalalamang ng panahong iyo'y sagana sa Espana ng bayani sa lahat ng bagay, sa religion, sa politika, sa natutungkol sa pamamayan at gayon din sa militar. Datapuwa't dahil bagang pawang mga mababait at banal ang mga nuno nila'y ?ipagpapaubaya na natin ang mga hidwang pagpapalampas ng kanilang isip ng mga inapo? Dahil po bagang guinawan tayo ng malaking kagalinga'y maguiguing kasalanan na natin ang sumansalang gawan nila tayo ng isang kasamaan? Hindi hinihingi ng bayang alisin, ang hinihingi lamang ay gawin ang mga pagbabagong utos na kahilingan ng mga bagong kalagayan at ng mga bagong mga pangangailangan ngayon. Sinisinta ko ang ating kinamulatang lupang gaya rin ng pagsintang magagawa po ninyo, Elias; nawawatasan ko ng kaunti ang inyong hangad, naringig kong magaling ang inyong sinabi, at gayon man, kaibigan ko, aking inaakalang pinapag-uulap ng kaunti ang ating isip ng kasilakbuhan ng loob; dito'y hindi nakikita ang pangangailangan ng mga pagbabagong utos, na marahil magaling sa mga ibang lupain. Diyata po't gayon, guinoo? ang itinanong ni Elias, na iniunat ang mga kamay sa panglulupaypay; hindi po ninyo nakikita ang pangangailangan ng mga pagbabagong utos, kayo pa namang nagtamo ng mga kasakunaan sa inyong mga familia?... Ah, linilimot ko ang aking sariling mga kahirapan at ang tinitingnan ko'y ang kapanatagan ng Filipinas, ang mga kagalingan ng Espana! ang masilakbong itinugon ni Ibarra. Upang manatili ang Filipinas ay kinakailangang huwag baguhin ang nakikita nating kalagayan ng mga fraile ngayon, at sa pakikipag-isa sa Espana naroroon ang kagalingan ng ating bayan. Natapos ng makapagsalita si Ibarra'y nakikinig pa si Elias; malungkot ang kanyang pagmumukha, nawala ang ningning ng kanyang mga mata. Tunay ngang guinahis at pinasuko ng mga fraile ang lupaing ito, ?inaakala po ba ninyong dahil sa mga fraile kaya mangyayaring manatili ang Filipinas? Opo, dahil lamang sa kanila, gayon ang pananalig ng lahat ng mga sumulat tungkol sa Filipinas. Oh! ang biglang naibigkas ni Elias, na biglang binitiwan ng boong panglulupaypay ang sagwan sa loob ng bangka; hindi ko akalaing napakaimbi ang inyong pagpapalagay sa pamahalaan at sa bayan. ?Bakit hindi po pawalang halagahan na ninyo ang baya't ang pamahalaan? ?Ano po ba ang wiwikain ninyo sa isang pamahalaang kaya lamang nakapag-uutos ay hindi sa siya'y gumagamit ng daya, isang pamahalaang hindi marunong magpapitagan dahil sa kanyang sariling gawa? !Ipatawad po ninyo, guinoo, datapuwa't sa akala ko'y haling at kusang nagpapakamatay ang inyong pamahalaan, yamang kanyang ikinatutuwang paniwalaan ng madla ang mga gayong bagay! Pinasasalamatan ko po sa inyo ang kagandahan ng inyong loob, ?saan po ibig ninyong ihatid ko kayo ngayon? Huwag, ang muling sinabi ni Ibarra; mag-usap tayo, kinakailangang matalastas kung sino ang sumasakatwiran sa ganyang bagay na totoong mahalaga. Ipatawad po ninyo, guinoo, ang sagot ni Elias na umiling; hindi ako totoong magaling sa pananalita upang kayo'y aking mahikayat sa paniniwala; tunay nga't ako'y nag-aral ng kaunti, nguni't ako'y isang <<indio>>, alapaap ang inyong loob tungkol sa aking pamumuhay, at kailan ma'y magkukulang tiwala kayo sa aking mga sinabi. Ang mga nagsaysay ng kaisipang laban sa mga sinabi ko'y pawang mga kastila, at sa pagka't mga kastila, kahi't sila'y magsalita ng mga walang kabuluhan o kahalingan, ang kanilang sabihi'y pinapagtitibay ng kanilang anyo, ng kanilang dangal at katungkulan at ng kanilang pinanggalingang lahi, kaya't aking tikang hindi ko na mulimu-ing tututulan magpakailan man. Bukod sa rito, sa aking pagkakitang kayo, na sumisinta sa lupang inyong tinubuan, kayo na may amang nagpapahingalay sa ilalim ng mga payapang daluyong na ito, kayo na talagang hinamit, linait at pinag-usig, gayon ma'y tinataglay ninyo ang ganyang mga kaisipan, baga man sa lahat ng inyong dinanas at sa inyong dunong, nagpapasimula na ako ng pag-aalinlangan sa aking sariling mga paniniwala, at aking tinatanggap ang balak na mangyayaring nagkakamali ang bayan. Aking sasabihin doon sa mga kulang palad na isinakamay ng mga tao ang kanilang pag-asa, na ang pag-asang iya'y ilagay nila sa Dios o sa kanilang mga bisig. Muling napasasalamat po ako sa inyo at kayo'y mag-utos kung saan dapat ihatid ko kayo. Tumatagos, Elias, hanggang sa aking puso ang inyong masasaklap na mga pananalita. ?Ano po ang ibig ninyong gawin ko? Hindi ako mag-aral sa kasamahan ng mga anak ng bayan, kaya't marahil hindi ko talos ang kanilang mga kailangan; sa boong kamusmusan ko'y doon ako natira sa kolegio ng mga Jesuita lumaki ako sa Europa, ang mga aklat lamang ang siyang ininuman ng aking pag-iisip at ang aking nabasa lamang ay yaong nailathala ng mga tao: nananatili sa guitna ng mga dilim ang hindi sinasabi ng mga sumusulat ng mga aklat, ang mga iya'y hindi ko alam. Gayon ma'y iniibig kong gaya rin naman ng inyong pag ibig ang ating bayang tinubuan hindi lamang sapagka't katungkulan ng lahat na pakaibiguin ang lupaing kanyang pinagkakautangan ng kanyang katauhan at marahil pagkakautangan naman ng kahulihulihang pahingalayan; hindi lamang sa pagka't ganyan ang itinuro sa akin ng aking ama, kung di naman sa pagka't ang aking ina'y <<india>>, at sapagka't diyan nabubuhay ang lalong matitimyas na aking linasap na sumasaalaala ko tuwing bukod sa rito'y siya'y aking sinisinta, sapagka't siya ang pinagkautangan at pagkakautangan ng aking ligaya! At sinisinta ko siya sapagka't siya ang pinagkakautangan ko ng aking kasaliwaang palad! ang ibinulong ni Elias. Siya nga, kaibigan ko; nalalaman ko pong nagpipighati kayo, kayo'y sawing palad, at ito ang siyang sa inyo'y nagpapamalas na madilim ang hinaharap na panahon at siya namang nakapangyayari sa anyo ng lakad ng inyong pag-iisip; dahil dito'y hindi ako makasang-ayong lubos sa inyong mga karaingan. Kung mangyari sanang masiyasat na magaling ang mga kadahilanan, ang isang bahagui, ng sa inyo'y mga nangyayari. Iba ang mga pinanggalingan ng mga sakunang nangyari sa akin; kung matanto kong kahi't kaunti'y pakikinabangan, sasaysayin ko ang mga nangyaring iyan, sa pagka't bukod sa hindi ko inililihim ay marami na ang nakatatalastas. Baka kaya sakali'y kung mapagtanto ko ang mga bagay na iya'y magbagong isipan ako. Nag isip-isip na sandali si Elias. Kung gayon, guinoo, sasabihin ko sa inyo, sa maikling pananalita, ang aking dinaanang buhay. =L.= =ANG MAG-ANAK NI ELIAS.= <<May anim na pung taon na ngayong nananahan ang aking nunong lalaki sa Maynila, at naglilingkod na <<tenedor de libros>> sa bahay ng isang mangangalakal na kastila. Batang-bata ng panahong iyon ang aking nunong lalaki may asawa at may isang anak na lalaki. Isang gabi, hindi maalaman kung ano ang dahil, nagalab ang almaken, lumakit ang apoy sa boong bahay at sa ibang maraming mga kalapit. Hindi mabilang ang halaga ng mga natupok at nawala, hinanap ang may sala, at isinumbong ng mangangalakal ang aking nuno. Nawalang kabuluhan ang kanyang pagtutol, at palibhasa'y dukha at hindi makapagbayad sa mga balitang abogado, siya'y hinatulang paluin sa hayag at ilibot sa mga daan sa Maynila. Hindi pa nalalaong guinagawa pa ang parusang itong pang-imbi, na tinatawag ng bayang _kabayo y vaka_, na makalilibong higuit sa kamatayan ang kasamaan. Ang aking nuno, na tinalikdan ng lahat, liban na lamang sa kanyang bata pang asawa, ay iguinapos sa likod ng isang kabayo, na sinusundan ng karamihang malulupit at pinalo sa bawa't pinagkakakurusan ng dalawang daan, sa harap ng mga taong kanyang mga kapatid, at sa malapit sa maraming sambahan sa isang Dios ng kapayapaan. Nang mabusog na ng kulang palad, na magpakailan ma'y imbi na't walang kapurihan, ang panghihiganti ng mga tao, sa pamamag-itan ng kanyang dugo, ng mga pahirap na guinawa sa kanya at ng kanyang mga pagsigaw, kinailangang kunin siya sa ibabaw ng kabayo, sapagka't hinimatay, at maano na sanang namatay na nga ng patuluyan! Sa isa riyan sa mga pinakahayop na kalupitan, siya'y pinawalan; nawalang kabuluhang mamanhik sa bahay-bahay, bigyan ng gawain o ng limos ang asawa niyang ng panahong iyo'y buntis, at ng kanyang maalagaan ang asawang may sakit at ang kahabaghabag na anak. Sino ang magkakatiwala sa asawa ng isang lalaking manununog at inimbi. Napilitan nga ang babaing kalakalin ang kanyang katawan!>> Nagtindig si Ibarra sa pagkaupo. <<Oh, huwag kayong mabahala! ang pangangalakal sa katawan niya'y hindi na kasiraang puri sa kanya at hindi na rin kasiraang puri sa kanyang asawa; napugnaw ng lahat ang kapuriha't ang kahihiyan. Gumaling ang lalaki sa kanyang mga sugat at naparito at nagtagong kasama ang kanyang asawa't anak na lalaki sa mga kabundukan ng lalawigang ito. Nanganak dito ang babae ng isang latanglatang sanggol at puspos ng mga sakit, na nagkapalad na mamatay. Nanahan pa sila ritong may ilang buwan, sakdal ng karukhaan, hiwalay sa lahat ng tao, kinapopootan at pinangingilagan ng lahat. Nang hindi na matiis ng aking nuno ang gayong lubhang karukhaan, at palibhasa'y hindi niya taglay ang katapangan ng loob ng kanyang asawa, siya'y nagpakamatay, sa walang kasing laking sama ng kanyang loob ng makita niyang may sakit at walang sumaklolo't mag-alaga. Nabulok ang bangkay sa mata ng anak na lalaking bahagya na lamang makapagalaga sa may sakit na ina, at ang kasamaan ng amoy ang siyang nagkanulo sa justikia. Sinisi ang aking nunong; babae't hinatulang magdusa, dahil sa kanyang hindi pagbibigay alam; pinaghinalaa't pinaniwalaang siya ang pumatay sa kanyang asawa, sapagka't ano ang hindi gagawin ng asawa ng isang imbi, na pagkatapos ay nagbili ng kanyang katawan. Kung manumpa'y kanilang sinasabing nanunumpa ng hindi katotohanan, kung tumangis ay sinasabing siya'y nagsisinungaling, sinasabing nagwawalang galang kung tumatawag sa Dios. Gayon ma'y liningap din siya, hinintay munang siya'y makapanganak bago paluin: talos po ninyong inilalaganap ng mga fraile ang kapaniwalaang sa pamamag-itan ng palo lamang mangyayaring makipanayam sa mga <<indio>>; basahin ninyo ang sabi ni padre Gaspar San Agustin.>> <<Sa ganitong kahatulan sa isang babae, kanyang susumpain ang araw ng pagsilang sa maliwanag ng kanyang anak, bagay na bukod sa pagpapahaba ng pagpapahirap ay pagsira sa mga damdamin ng isang ina. Sa kasamaang palad maluwalhating nanganak ang babae, at sa kasamaan ding palad ang sanggol na lalaki ay ipinanganak na mataba. Nang makaraan ang dalawang buwa'y guinanap ang parusang hatol ng boong katuwaan ng loob ng mga tao, na sa ganitong paraa'y inaakala nilang gumaganap ng kanilang katungkulan. Sapagka't wala na siyang katiwasayan sa mga gubat na ito'y tumakas siya't tinungo na kanyang dala ang kanyang dalawang anak na lalaki, ang karatig na lalawigan, at diya'y nabuhay silang tulad sa mga halimaw: nangapopoot at kinapopootan. Ang panganay sa dalawang magkapatid, na nakatatanda ng maligayang kamusmusan niya, sa guitna ng gayong pagkalakilaking karukhaan, pagdaka'y nagtulisan, pagkakaroon ng lakas. Hindi nalao't ang pangalang mabangis ni _Balat_ ay kumalat sa magkabikabilang lalawigan, naging laguim ng mga bayan, sa pagka't sa kanyang panghihiganti'y nagsasabog ng dugo't tinutupok ang bawa't maraanan. Ang pinakabata na may katutubong magaling na puso'y sumangayon sa kanyang kapalaran at kaimbihan sa tabi ng kanyang ina; nangabubuhay sila sa inihahandog ng kagubatan, nangagdadamit sila ng mga basahang sa kanila'y inihahaguis ng mga nangaglalakad; nawala na sa babaeng iyon ang kanyang sariling pangalan at siya'y nakikilala lamang sa mga pamagat na _delingkente_ (delinkuente, nagkasala), _patutot_ at _binugbog_; ang lalaking iyo'y nakikilala lamang sa tawag na _anak ng kanyang ina_, sapagka't sa katamisan ng kanyang asal ay hindi pinaniniwalaang siya'y anak ng manununog at sapagka't ang sino ma'y dapat mag-alinlangan sa kabutihan ng ugali ng mga _indio_. Sa kawakasa'y nahulog ang bantog na si Balat sa kapangyarihan ng justikia, na siyang sa kanya'y humingi ng mahigpit na pagbibigay sulit ng kanyang mga guinawang kasalanan, baga man hindi nabalino ang Justikiang iyang magturo kay Balat ng kagalingan ng isang umagang hanapin ng batang kapatid ang kanyang ina, na napasagubat upang manguha ng kabuti at hindi pa umuuwi, kanyang nakitang nakatimbuwang sa lupa, sa tabi ng daan, sa lilim ng isang puno ng buboy, nakatihaya, tirik ang mga mata, nakatitig, naninigas ang mga daliring nakabaon sa lupa, at sa ibabaw nito'y may nakikitang mga bahid ng dugo. Naisipan ng binatang tumingala at sundan ng mata ang tinititigan ng bangkay, at nakita niyang sa isang sanga'y nakasabit ang isang buslo at sa loob ng buslo'y ang marugong ulo ng kanyang kapatid!>> Dios ko! ang biglang sinabi ni Ibarra. <<Ganyan din marahil ang biglang sinabi ng aking ama, ang ipinagpatuloy ni Elias ng boong kalamigan ng loob. Pinagputolputol ng mga tao ang manghaharang at inilibing ang katawan, nguni't ang mga sangkap ng katawa'y kanilang isinabog at ibinitin sa iba't ibang mga bayan. Sakali't kayo po'y makapaglakbay isang araw mula sa Kalamba hanggang sa Santo Tomas, masusumpungan pa po ninyo ang kahoy ng duhat na pinagbitinan at kinabulukan ng isang hita ng aking amain; sinumpa ang kahoy na iyan ng Naturaleza, kaya't hindi lumalaki at hindi namumunga. Gayon din ang kanilang guinawa sa mga ibang sangkap ng katawan, nguni't ang ulo, ang ulo na siyang pinakamabuting sangkap ng tao, na siyang lalong madaling kilalanin kung kangino, ang ulong iya'y isinabit sa harapan ng dampa ng ina!>> Tumungo si Ibarra. <<Naglagalag ang binatang tulad sa isang sinumpa>>, ang ipinagpatuloy ni Elias, naglagalag sa bayan-bayan, sa mga bundok at mga kaparangan, at ng inaakala na niyang sa kanya'y wala nang makakakilala, ay pumasok siyang manggagawa sa isang mayamang taga Tayabas. Ang kanyang kasipagan, ang katamisan ng kanyang asal ang nakahikayat na siya'y kaguiliwan ng lahat ng hindi nakatatalos ng unang pamumuhay niya. Sa katiyagaan niya sa paggawa at sa pagtitipid, nakatipon siya ng kaunting puhunan, at sapagka't napagdaanan na niya ang malaking karukhaan at siya'y bata, nag-akalang magkamit naman ng ligaya. Ang kanyang kagandahang lalaki, ang kanyang kabataan at ang kanyang pagka may kaunting kaya ang siyang nangakaakit na siya'y ibiguin ng isang dalaga sa bayan, nguni't hindi siya makapangahas na ipakiusap sa mga magulang nito na sa kanya'y ipakasal, sa kanyang panganganib na baka mapagtunton ang buhay niya ng una. Datapuwa't naraig sila ng kapangyarihan ng sinta, kaya't kapuwa sila nagkulang sa kanikanilang katungkulan. Upang mailigtas ng lalaki ang kapurihan ng babae, pinangahasan ang lahat, namanhik siya sa mga magulang upang sa kanya'y ipakasal ang kanyang kaisang dibdib, dahil dito'y hinanap ang mga kasulatan ng kanyang pagkatao, at ng magkagayo'y napagsiyasat na lahat; palibhasa'y mayaman ang ama ng dalaga, nasunduang pag-usiguin ng mga hukom ang lalaki, na hindi nag-akala man lamang na magsanggalang, inamin ang lahat ng sumbong na laban sa kanya, at siya'y nagdusa sa bilangguan. Nanganak ang babae ng isang sanggol na lalaki at isang sanggol na babae, na kapuwa inalagaan ng lihim, saka pinapaniwala ang mga batang itong namatay na ang kanilang ama, bagay na hindi mahirap gawin, sapagka't kanilang nakita ang pagkamatay ng kanilang ina, ng panahong sila'y musmos pa, bukod sa hindi nila naiisip ang pag-uusisa ng kanilang pinanggalingan. Palibhasa'y mayaman ang aming nunong lalaki, totoong maligaya ang aming kamusmusan; ang kapatid kong babae't ako'y magkasama kaming nag-aral, nag-iibigan kami niyang pag-iibigang mangyayari lamang sa magkapatid na kambal na walang ibang nakikilalang ibang bagay na pag-ibig. Batang bata pa ako'y nag-aral na sa kolegio ng mga jesuita, at nag-aral naman sa Konkordia at doon itinira ang aking kapatid na babae, sa hangad na huwag kaming lubhang magkahiwalay. Nang matapos ang aming kaunting pag-aaral, sapagka't wala kaming hinahangad kung di magpasaka ng lupa, umuwi kami sa aming bayan upang aming tanggapin ang aming mana sa aming nunong lalaki. Malaonlaon ding nanatili kami sa pamumuhay sa kaligayahan, ngumingiti sa amin ang panahong hinaharap, marami kaming mga alila, nag-aaning magaling ang aming mga halamanan at hindi na malalao't mag-aasawa ang aking kapatid na babae sa isang binatang kanyang pinakasisinta at siya'y tinutumbasan ng gayon ding pag-ibig. Dahil sa pagkakaalit bagay sa salapi, at dahil naman sa ugali ko ng mga panahong iyong may pagkamapagmataas, kinasusuklaman ako ng isa kong kamag-anak na malayo, isinurot sa aking isang araw ang totoong malabo kong pagsilang sa maliwanag, ang imbi kong pinanggalingang mga magulang. Akala ko'y yao'y pawang paratang lamang, kaya't hiningi kong bigyang liwanag ang gayong paglait; muling nabuksan ang libingang kinahihimlayan ng gayong karaming mga kabulukan, at lumabas ang katotohanan upang ako'y bigyang kahihiyan. Nang lalong malubos ang kasaliwaang palad, malaon ng panahong kami'y may alilang isang matandang lalaki, na pinagtitiisan ang lahat kong mga kahalingang pita at ayaw kaming iwan kailan man, at nagkakasiya na lamang tumangis at humibik sa guitna ng mga paglibak ng ibang mga lingkod namin. Hindi ko maalaman kung bakit napagsiyasat ng aking kamag-anak; datapuwa't ang nangyari'y tinawag ng justikia ang matandang ito, at pinag-utusang sabihin ang katotohanan; ang matandang lalaki palang aming alila'y siyang aming ama, na aayaw humiwalay sa kanyang sintang mga anak, at ang matandang iyo'y hindi mamakailang aking pinahirapan. Napugnaw ang aming ligaya, tinalikdan ko ang aming kayamanan, nawalan ng pakakasalang kasintahan ang kapatid kong babae, kaming magkapatid at ang aking ama'y iniwan namin ang bayan, upang pumaroon sa alin mang lupain. Ang pagkaalam na siya'y nakatulong sa aming kasaliwaang palad ang nakapagpaikli ng buhay ng matandang lalaki, na siyang sa aki'y nagpaunawa ng lahat ng kasakitsakit na mga nangyari ng mga panahong nagdaan. Nangulila kaming magkapatid. <<Tumangis ng di sapala ang kapatid ko, nguni't sa guitna ng gayong karaming mga kasaliwaang palad na bumugso sa ibabaw namin, hindi niya nalimutan ang kanyang sinta. Hindi dumaing at hindi umimik ng kanyang nakita ang pagaasawa sa ibang babae ng kanyang dating katipanan, at aking nakitang untiunting nagkasakit ang aking kapatid, na hindi ko mangyaring mabigyang aliw. Nawala siya isang araw; nawalang kabuluhan ang sa kanya'y aking paghanap sa lahat ng panig, nawalang kabuluhan ang aking pagtatanong tungkol sa kanya, hanggang sa ng makaraan ang anim na buwa'y aking nabalitaang ng mga araw na iyon, ng humupa ang paglaki ng dagatan, ay nasumpungan sa pasigan ng Kalamba sa guitna ng isang palayan, ang bangkay ng isang dalaga, na nalunod o pinatay na kusa; ayon sa sabiha'y may isang sundang na nakatarak sa kanyang dibdib. Ipinalathala sa mga kalapit bayan ng mga puno sa bayang iyon, ang gayong nangyari; sino ma'y walang humarap upang hingin ang bangkay, at wala namang nawawalang sino mang dalaga. Ayon sa mga tandang sinabi sa akin, pagkatapos, sa pananamit, sa mga hiyas, sa kagandahan ng kanyang mukha at sa lubhang kasaganaan ng kanyang buhok, aking napagkilalang iyon ang aking kahabaghabag na kapatid na babae. Mula niyo'y naglalagalag ako sa mga iba't ibang lalawigan, manakanaka akong pinararatangan, nguni't hindi ko pinapansin ang mga tao at ipinagpapatuloy ko ang aking paglakad. Ito ang makling kasaysayan ng mga nangyari sa akin, at ang kasaysayan ng mga paghatol ng mga tao.>> Tumiguil ng pananalita si Elias, at ipinatuloy ang pagsagwan. Naniniwaniwala akong hindi po kayo nalilihis sa katuwiran ang ibinulong ni Krisostomo, sa inyong pananalitang dapat pagsikapan ng justikia ang paggawa ng magaling sa pagtumbas sa magagandang gawa, at gayon din ang pagtuturo sa mga nagkakasalang tao sa paggawa ng masama. Ang nakahahadlang lamang ... ay ito'y hindi mangyayari, isang hangad na hindi mangyayaring masunduan; sa pagka't saang kukuha ng lubhang maraming salapi, ng lubhang maraming mga bagong kawani? At ano ang kapapakanan ng mga sakerdote, na ipinagtatalakan ang kanilang tungkuling maglaganap ng kapayapaan at pag-ibig sa kapuwa tao? ?Diyata't lalong ikinararapat ang basain ng tubig ang ulo ng isang sanggol, pakanin ito ng asin, kay sa pukawin sa marilim na budhi ng isang masamang tao iyang maningning na ilaw na bigay ng Dios sa bawa't tao upang hanapin ang kanyang kagalingan? ?Diyata't lalong pag-ibig sa kapuwa tao ang alakbayan ang isang may salang bibitayin, kay sa siya'y alalayan sa paglakad sa matarik na landas na pagtalikod sa mga pangit na kaugalian at pagtungo sa magagandang kaasalan? ?Hindi po ba nagkakagugugol sa pagbabayad sa mga tiktik, sa mga verdugo at sa mga guardia kivil? Ito po, bukod sa kahalayhalay, pinagkakagugulan din ng salapi. Kaibigan ko, kayo o ako man, kahi't ibiguin nati'y hindi natin masusunduan. Tunay nga, sakali't tayo'y nag-iisa, wala tayong magagawa; nguni't inyong ariing sariling inyo ang katuwiran ng bayan, makipanig po kayo sa bayan, pakinggan ninyo ang kanyang kahingian, magbigay uliran kayo sa mga iba, ipakilala ninyo kung ano ang tinatawag na bayang kinaguisnan! Hindi mangyayari ang kahingian ng bayan; kinakailangang maghintay. Maghintay! !maghirap ang kahulugan ng maghintay! Pagtatawanan ako kung aking hingin. At kung kayo'y alakbayan ng bayan? Hindi mangyayari! hindi ko magagawa kailan man ang patnugutan ang karamihang tao upang kamtan sa sapilitan ang bagay na hindi inaakala ng pamahalaang kapanahunan ng ibigay, !hindi! At kung sa alin mang araw ay makita kong may sandata ang karamihing iyan, aanib ako sa pamahalaan at ng sila'y aking bakahin, sa pagka't hindi ko ipalalagay na aking bayan ang mga manggugulo. Hinahangad ko ang kanyang kagalingan, kaya nagtayo ako ng isang bahay-paaralan; hinahanap ko ang kanyang kagalingan sa pamamag-itan ng pagpapaaral, sa mahinahong untiunting pagsulong ng dunong, walang daan kung walang liwanag. Nguni't walang kalayaan naman kung walang pakikihamok! ang sagot ni Elias. Datapuwa't aayaw ako ng kalayaang iyan! Ngayo't kung walang kalayaa'y walang liwanag, ang muling itinutol ng piloto ng maalab na pananalita; sinabi po ninyong hindi malaki ang pagkakilala ninyo sa inyong mga kababayan; naniniwala ako. Hindi po ninyo nakikita ang paghahanda sa pagbabaka, hindi ninyo nakikita ang dilim sa dakong paliguid; nagpasimula ang paghahamok sa pagmamatuwiran upang magkaroon ng wakas sa paglalabanan sa lupa na maliligo ng dugo; nariringig ko ang tinig ng Dios, !sa aba ng mag-akalang lumaban sa kanya! !hindi iniukol sa kanila ang pagsulat ng Historia! Nag-ibang anyo si Elias; nakatindig, nakapugay, may anyong hindi karaniwan ang mukha niyang mabayaning liniliwanagan ng buwan. Ipinagpag ang kanyang malagong buhok, at nagpatuloy ng pananalita: Hindi po ba ninyo nakikita't gumiguising na ang lahat? Tumagal ng ilang daang taon ang pagkakatulog, nguni't pumutok ang lintik isang araw, at sa paninira ng lintik ay pumukaw ng buhay; buhat niyo'y ibang mga hilig ang pinagpapagalan ng mga isip, ang mga hilig na ito na ngayo'y nangagkakahiwalay, mangagkakalakiplakip isang araw na ang Dios ang siyang mamamatnugot. Hindi nagkulang ang Dios sa pagsaklolo sa mga ibang bayan; hindi rin magkukulang ang saklolong iyan sa bayan natin; ang katuwiran niya'y siyang katuwiran ng kalayaan! Isang dakilang katahimikan ang siyang sumunod sa ganitong mga salita. Samantala'y lumalapit ang bangka sa pasigan sa hindi naiinong pagsusulong ng mga alon. Si Elias ang naunang sumira ng gayong hindi pag-iimikan. Ano po ang sasabihin ko sa mga nag-utos dito sa akin? ang tanong, na nagbago ng anyo ng tinig. Sinabi ko na po sa inyo; na dinaramdam ko ang kanilang kalagayan, nguni't sila'y mangaghintay, sa pagka't hindi nagagamot ang mga sakit ng kapuwa mga sakit, at sa kasaliwaan nating palad ay tayong lahat ay may kasalanan. Hindi na muling sumagot si Elias, tumungo, nagpatuloy ng pagsagwan, at ng dumating sa pampang ay nagpaalam kay Ibarra ng ganitong sabi: Pinasasalamatan ko po kayo, guinoo, sa inyong pahihinuhod sa aking pakiusap; hinihingi ko sa ikagagaling ninyong sa haharaping panaho'y ako'y inyong limutin at huwag ninyong kilalanin ako sa ano mang kalagayang ako'y inyong masumpong. At pagkasabi nito'y muling pinalakad ang bangka, at sinagwanang ang tungo'y sa isang gubat sa pasigan. Samantalang guinagawa ang mahabang pagtawid ay nanatili sa hindi pag-imik; tila mandin wala siyang namamasdan kung di ang libolibong mga diamante na kinukuha't ibinabalik ng kanyang sagwan sa dagatan at doo'y talinghagang nangawawala sa guitna ng mga bughaw na alon. Sa kawakasa'y dumating; lumabas ang isang tao sa kasukalan at lumapit sa kanya. Ano ang sasabihin ko sa kapitan? ang tanong. Sabihin mong gaganap si Elias ng kanyang pangako, sakali't hindi mamatay muna, ang isinagot ng boong kalungkutan. Kung gayo'y ?kailan ka makikisama sa amin? Pag-inakala ng inyong kapitang dumating na ang panahon ng panganib. Kung gayo'y magaling, !paalam! =LI.= =MGA PAGBABAGO.= Malungkot at puspos ng pangamba ang mahihiing si Linares; bagong katatanggap niya ng sulat ni dona Viktorina, na ganito ang sabi: <<Minamahal kong pinsan; ibig kong magkaroon ng balita sa iyo sa loob ng tatlong araw, kung pinatay ka na ng alperes o ikaw ang pumatay sa kanya ayaw akong lumampas ang isa man lamang araw na hindi tumatanggap pa ang hayop na iyan ng ukol na parusa sakali't lumampas ang taning na iyan at hindi mo pa siya hinahamon ng patayan sasabihin ko kay Don Santiago na kailan man ay hindi ka naguiguing sekretario, ni hindi ka nakapagbibiro kay Kanovas ni hindi ka nakakasama sa pagliliwaliw ng general Arseno Martines sasabihin ko kay Klarita na pawang kasinungalingang lahat at hindi kata bibigyan kahi't isang kuarta nguni at kung hamunin mo siya ipinangangako ko sa iyo ang bawa't iyong maibigan kaya nga tingnan mo kung hamunin mo siya at ipinagbibigay alam ko sa iyo na hindi ako papayag ng mga pagtalilis at mga dahidahilan. Ang pinsan mong gumiguiliw sa iyo mula sa puso, _Viktorina de los Reyes de De Espadana._ Sampalok, lunes a las 7 ng gabi.>> Mabigat ang bagay na iyon: kilala ni Linares ang ugali ni dona Viktorina at nalalaman niya kung hanggang saan ang magagawa; kung pakiusapan siya ng nauukol sa katuwira'y tulad sa kung magsaysay ng nauukol sa kalinisan ng puri't pakikipag kapuwa-tao sa isang karabinero ng Hakienda, pagka talagang may pakay na makakita ng kontrabando sa lugar na tunay na wala; ang mamanhik ay walang kabuluhan, magdaya'y lalo ng masama; wala na ngang sukat pagpapaliiran kung hindi maghamon ng away. Nguni't ?paano? ang sinasabing nagpaparoo't paritong mag-isa; kung salubungin ako ng masasamang pananalita? ?kung ang kanyang asawa ang aking maratnan? ?sino kaya ang makaiibig magpadrino sa akin? ?ang kura? ?si kapitan Tiago? !Sinusumpa ko ang oras ng aking pagsunod sa kanyang mga hatol! !Daldal! ?Sino ang pumipilit sa aking ako'y maghambog, magsabi ng mga kabulastugan, magpakita ng mga kayabangan! ano ang sasabihin sa akin ng guinoong dalagang iyan ...? Dinaramdam ko ngayon ang paguiguing sekretario ko ng lahat ng mga ministro! Sumasaganitong malungkot na pakikipagsalitaan sa sarili ang mabait na si Linares ng dumating si pari Salvi. Ang katotohana'y lalo ng payat at namumutla ang frankiskano kay sa dati, nguni't nagniningning sa kanyang mga mata ang isang tanging liwanag at sumusungaw sa kanyang mga labi ang isang kakaibang ngiti. Guinoong Linares, lubos naman ang pag-iisa ninyo? ang ibinati at saka tumungo sa salas, na sa mga nakasiwang na pinto nito'y tumatakas ang ilang tinig ng piano. Nag-akala si Linares na ngumiti. At si don Santiago? ang idinugtong ng kura. Dumating si kapitang Tiago sa sandali ring iyon, humalik ng kamay sa kura, kinuha niya ang dala nitong sombrero at baston ngumingiting mabait na mabait. Pakinggan ninyo, pakinggan ninyo! ang sabi ng kurang papasok sa salas, na sinusundan ni Linares at ni kapitan Tiago; may dala akong magagaling na balita na aking sasabihin sa lahat. Tumanggap ako ng mga sulat na galing sa Maynila, na pawang nagpapatibay ng sulat na dinala sa akin kahapon ni guinoong Ibarra ..., sa makatuwid, don Santiago, ay wala na ang nakahahadlang. Si Maria Klara, na nakaupo sa piano sa guitna ng kanyang dalawang kaibigang babae, umanyong titindig, datapuwa't kinulang siya ng lakas at muling naupo. Namutla si Linares at tinitigan si kapitang Tiago na ibinaba ang mga mata. Untiunting totoong kinalulugdan ko ang binatang iyan, ang ipinagpatuloy ng kura; ng una'y masama ang aking pagkapalagay sa kanya ..., may kaunting kainitan ang ulo, nguni't lubhang marunong umayos ng kanyang mga pagkukulang, na ano pa't hindi mangyaring makapagtanim sa kanya ang sino man. Kung di nga lamang si padre Damaso'y.... At tinudla ng kura ng matuling pagsulyap si Maria Klara, na nakikinig nguni't hindi inihihiwalay ang mga mata sa papel ng musika, baga man siya'y lihim na kinukurot ni Sinang, na sa gayong paraa'y sinasaysay ang kanyang katuwaan; sumayaw sana siya kung sila'y nag-iisa. Si padre Damaso po? ang tanong ni Linares. Opo, si padre Damaso, ang sinabi, ang ipinagpatuloy ng kura, na hindi inihihiwalay ang tingin kay Maria Klara, na palibhasa'y ... inaama sa binyag, hindi niya maitutulot ... nguni't sa kawakasan, inaakala kong huminging tawad sa kanya si guinoong Ibarra, bagay na hindi ko pinag aalinlanganang magkakahusay-husay na lahat. Nagtindig si Maria Klara, nagsabi ng isang dahilan at pumasok sa kanyang kuarto, na si Viktoria ang kasama. At kung hindi siya patawarin ni padre Damaso? ang marahang tanong ni kapitang Tiago. Kung magkagayo'y ... si Maria Klara ang makakaalam ... si padre Damaso ang kanyang amang kaluluwa: nguni't inaakala kong sila'y magkakawatasan. Nang sandaling yao'y napakinggan ang yabag ng mga paglakad at sumipot si Ibarra, na sinusundan ni tia Isabel; iba't ibang mga damdamin ang napukaw ng pagdating niyang iyon. Bumati ng boong guiliw kay kapitang Tiago, na hindi maalaman kung ngingiti o iiyak, bumati kay Linares ng isang malaking pagyukod ng ulo. Nagtindig si fray Salvi at iniabot sa kanya ang kamay ng boong pagliyag, na ano pa't hindi napiguilan ni Ibarra ang isang tinging nagpapahalata ng malaking pagtataka. Huwag po kayong magtaka, ani fray Salvi; ngayon-ngayon lamang ay pinupuri ko kayo. Napasalamat si Ibarra at lumapit kay Sinang. Saan ka doroon sa boong maghapon? ang itinanong ni Sinang, sa kanyang pananalitang musmos; tumatanong kami sa aming sarili at aming sinasabi sa amin din: ?Saan kaya naparoon ang kaluluwang iyang tinubos sa Purgatorio? At bawa't isa sa ami'y nagsasabi ng iba't ibang bagay. At mangyayari bang maalaman kung ano ang sinasabi ninyo? Hindi, iya'y isang lihim, nguni't sasabihin ko sa iyo kung tayo tayo lamang. Ngayo'y sabihin mo sa akin kung saan ka doroon, upang maalaman ko kung sino sa amin ang nakahula. Hindi, iya'y isa rin namang lihim, nguni't sasabihin ko sa iyo kung tayo tayo na lamang, sakali't itutulot ng mga guinoong ito. Mangyari baga, mangyari baga! !iyan pala lamang! ani pari Salvi. Hinila ni Sinang si Krisostomo sa isang dulo ng salas: natutuwa siyang mainam na kanyang mapagtatalos ang isang lihim. Sabihin mo kaibigan sa akin, ang tanong ni Ibarra; nagagalit pa si Maria sa akin? Aywan ko, nguni't ang wika niya'y magaling pa raw na siya'y iyong limutin na, at bago umiiyak. Ibig ni kapitang Tiagong siya'y pakasal sa guinoong iyon, at gayon din si pari Damaso, nguni't hindi siya nagsasabi ng oo o aayaw. Ngayong umaga, ng ikaw ay ipinagtatanong namin, at sinasabi kong ?baka nangingibig na sa iba? sumagot siya sa aking: !kahimanawari! at saka umiyak. Nalulungkot si Ibarra. Sabihin mo kay Mariang ibig ko siyang makausap na kami lamang dalawa. Kayo lamang dalawa? ang tanong ni Sinang, na pinapagkunot ang mga kilay at siya'y tinitigan. Hindi naman lubos kaming dalawa lamang; nguni't huwag sanang nahaharap iyon. May kahirapan; nguni't huwag kang mabahala, sasabihin ko. At kailan ko malalaman ang kasagutan? Bukas, pumaroon ka sa bahay ng maaga. Aayaw si Mariang mag-isa kailan man, sinasamahan namin siya; isang gabi'y natutulog si Viktoria sa kanyang siping, at sa isang gabi nama'y ako; bukas ay sa akin tama ang pagsama sa kanya. Nguni't pakinggan mo, ?at ang lihim? ?Yayao ka nang hindi mo pa sinasabi sa akin ang lalong pangulo? Siya nga naman pala! doon ako doroon sa Los Banos, mamimili ako ng niyog, sa pagka't ibig kong magtayo ng isang gawaan; ang iyong tatay ang aking makakasama. Wala na ba kung di iyan lamang? !Naku ang isang lihim! ang biglang sinabi ni Sinang ng malakas, na ang anyo'y ang sa narayaang magpapatubo; ang boong isip ko'y.... Mag-ingat ka! !hindi ko itinutulot sa iyong iwatawat mo ang lihim na iyan! At hindi ko naman ibig ang isinagot ni Sinang na pinapangulubot ang ilong. Kung isang bagay man lamang na may kaunting kahulugan, marahil masabi ko pa sa aking mga kaibigang babae; datapuwa't !pamimili ng mga niyog! !mga niyog! ?sino ang makakaibig makaalam ng tungkol sa niyog? At nagdalidali ng mainam na pagyao at paghanap sa kanyang mga kaibigang babae. Nagpaalam si Ibarra ng makaraan ang ilang sandali, sa pagka't kanyang nakitang walang salang papanglaw ang pagpupulong na iyon; maasim na matamis ang pagmumukha ni kapitang Tiago, hindi umiimik si Linares at nagmamasid, ang kurang nagpapakunuwaring nagagalak ay nagsasalita ng mga kakaibang bagay. Hindi na muling lumabas ang alin man sa mga dalaga. =LII.= =ANG SULAT NG MGA PATAY AT ANG MGA ANINO.= Itinatago ang buwan ng madilim na langit; winawalis ng malamig na hanging palatandaan ng pagdating ng Dikiembre ang ilang dahong tuyo at ang alabok sa makipot na landas na patungo sa libingan. Nagsasalitaan ng marahan ang tatlong anino sa ilalim ng pintuan. Kinausap mo ba si Elias? ang tanong ng isang tinig. Hindi, nalalaman mo ng siya'y may ugaling kakaiba at maingat; nguni't inaakala kong siya'y kakampi natin; iniligtas ni don Krisostomo ang kanyang buhay. Kaya ako pumayag, anang unang tinig; ipinagagamot ni don Krisostomo ang aking asawa sa bahay ng isang mediko sa Maynila! Ako ang nakakaalam ng konvento upang makipagliwanag sa kura ng aming pautangan. At kami naman ang nakakaalam ng kuartel, at ng masabi namin sa mga kivil na may mga anak na lalaki ang aming ama. Maguiguing ilan kaya kayo? Lima, kainaman na ang lima. Maguiguing dalawampo raw kami, anang alila ni don Krisostomo. At ?kung hindi lumabas kayong magaling? Sttt! anang isa, at hindi na umimik ang lahat. Namamasid sa nag-aagaw ng dilim at liwanag ang pagdating ng isang anino na marahang lumalakad na ang bakod ang siyang tinutunton; manakanakang humihinto na para manding lumilingon. At may dahil nga naman. Sa dakong hulihan, na may dalawampong hakbang ang puwang, may sumusunod na isa pang anino, lalong malaki at tila mandin lalo pang anino kay sa nauna: totoong napakarahan ang pagyapak sa lupa, at biglang nawawala, na anaki'y linalamon ng lupa, kailan mang humihinto't lumilingon ang nauuna. Sinusundan ako! ang ibinulong ng nauunang anino; ?ang guardia kivil kaya? ?nagsinungaling kaya ang sakristan mayor? Ang sabi'y dito raw magtatatagpo, ang iniisip ng ikalawang anino; marahil may masamang inaakala kaya inililihim sa akin ng dalawang magkapatid. Sa kawakasa'y dumating ang nangungunang anino sa pintuan ng libingan. Lumapit ang tatlong aninong nangauna. Sila po baga? Kayo po ba? Tayo'y maghiwahiwalay, sa pagka't sinusundan ako nila! Tatanggapin ninyo bukas ang mga sandata at pagkagabi gagawin. Ang hiyaw ay: <<!Mabuhay si don Krisostomo!>> !Lakad na kayo! Nawala ang tatlong anino sa likuran ng mga pader. Nagtago ang bagong dating sa pag-itan ng pinto at naghintay na hindi umiimik. Tingnan natin kung sino ang sumusunod sa akin! ang ibinulong. Dumating ang pangalawang anino na nag-iingat ng mainam at humintong parang nagtitingintingin sa paliguid niya. Nahuli ako ng pagdating! ang marahang sinabi; nguni't baka kaya mangagbalik. At sa pagka't nagpasimula ng pag ambong nagbabalang tumagal, inisip niyang sumilong sa ilalim ng pintuan. At alinsunod sa dapat mangyari'y nabuglaan niya ang isang anino. Ah! ?sino po kayo? ang itinanong ng bagong dating na ang tinig ay sa matapang na lalakl. At ?sino po ba naman kayo? ang isinagot ng isa ng boong kapanatagan. Sandaling hindi nangagsiimik; pinagpipilitan ng isa't isang makilala ang kanyang kaharap sa pamamag-itan ng anyo ng tinig at sa pagmumukhang naaaninagnagan. Ano po ba ang hinihintay ninyo rito? ang tanong ng may tinig na pagka lalaki. Na tumugtog ang a las okho upang aking makuha ang baraja ng mga patay, ibig kong manalo ngayong gabi ng salapi, ang sagot ng isa na ang tinig ay karaniwan; at kayo naman, ?ano't kayo po'y naparito? Sa ... gayong ding dahil. Aba! ikinatutuwa ko; sa ganya'y hindi ako mag-iisa. May dala akong baraja; pagkaringig ko ng unang tugtog ay maglalagay ako sa kanila ng _aldur_; sa ikalawang tugtog ay maglalagay naman ako ng _gallo_; ang mga barajang gumagalaw ay iyan ang mga baraja ng mga patay, na kinakailangang agawin sa pamamag-itan ng pananaga. ?May dala rin po ba kayong baraja? Wala! At paano? Magaang; kung paano ang paglalagay ninyo sa kanila ng bangka; hinihintay kong sila naman ang maglalagay ng bangka sa akin. At kung hindi maglagay ng bangka ang mga patay? Ano ang gagawin? Hindi pa ipinag-uutos na sapilitang magsusugal ang mga patay.... Sandaling hindi sila nag-imikan. Kayo po ba'y naparitong may sandata? ?Paano ang inyong gagawing pakikiaway sa mga patay? Sa pamamag-itan ng aking mga suntok, ang isinagot ng pinakamalaki sa kanila. Ah, diablo, ngayon ko naalaala! hindi tumataya ang mga patay pagka may higuit sa isa ang bilang ng mga buhay, at tayo'y dalawa. Siya nga po ba? nguni't aayaw akong umalis. Ako ma'y gayon din, nangangailangan ako ng salapi, ang isinagot ng pinakamaliit; nguni't gawin natin ang isang bagay: magsugal tayong dalawa, at ang matalo'y siyang umalis. Hala ... ang isinagot ng isa na may kaunting sama ang loob. Pumasok sila't humanap sa gayong nag-aagaw ng dilim at liwanag ng isang lugar na lalong nauukol; hindi nalao't nakasumpong sila ng isang baunang bato at doon sila naupo. Kinuha ng pinakapandak sa kanyang salakot ang baraja, at nagpaningas naman ang isa ng fosforo. Sa ilaw ay nagtinginan ang isa't isa, datapuwa't ayon sa pag-aanyo ng kanikanilang mukha'y hindi nangagkakakilalanan. Nguni't gayon man, sa pinakamataas at tinig makalalaki ay makikilala natin si Elias, at sa pinakamaliit ay si Lukas, dahil sa pilat niya sa pisngi. Alsahin po ninyo! ang winika nito, na hindi nalilingat ng pagmamasid sa kaharap. Itinabi ang ilang butong nakita sa ibabaw ng libingang bato't saka nag-_andar_ ng isang alas at isang kabayo. Pinagsunodsunod ni Elias ang pagpapaningas ng fosforo. Sa kabayo! anya, at ng magkatanda'y nilagyan ng isang bungo ng tadyang. Juego! ani Lukas, at sa ikaapat o ikalimang _karta_ ay lumabas ang isang alas. Natalo kayo, ang idinugtong; ngayo'y pabayaan po ninyong ako'y mag-isang humanap ng pagkabuhay. Umalis si Elias na hindi nagsabi ng kataga man lamang, at nawala sa guitna ng kadiliman. Nang makaraan ang ilang minuto'y tumugtog ang a las okho sa relos ng simbahan, at ipinahayag ng kampana ang oras ng mga kaluluwa; nguni't hindi inanyayahan ni Lukas makipagsugal sa kanya ang sino man, hindi tinawagan ang mga patay, na gaya ng iniaatas ng pamahiin; ang guinawa'y nagpugay at bumulong ng ilang panalangin, nagkruz ng boong kataimtimang tulad sa marahil guinagawa rin sa sandaling iyon ng puno ng Kofradia ng Santisimo Rosario. Nagpatuloy ang pag-ambon sa boong magdamag. Pagka a las nueve ng gabi'y madilim na ang mga daan at wala ng taong lumalakad; ang mga farol ng langis na dapat ibitin ng bawa't namamayan sa tapat ng kanilang bahay, bahagya ng nakaliliwanag sa pabilog na isang metro ang luwang: tila mandin inilagay ang mga ilaw na iyo't upang makita ang kariliman. Naglalakad ng paroo't parito sa magkabikabilang dulo ng daang malapit sa simbahan ang dalawang guardia kivil. Maguinaw! ang sabi ng isa sa wikang tagalog na may puntong bisaya; hindi tayo makahuli ng isa man lamang sakristan, walang gagawa ng kasiraan ng kulungan ng manok ng alferez ... Nangadala dahil sa pagkapatay doon sa isa; nakayayamot sa akin ito. At sa akin, ang isinagot ng isa; sino ma'y walang nagnanakaw; datapuwa't salamat sa Dios at ang sabiha'y na sa bayan daw si Elias. Ang sabi ng alferez ay ang makahuli raw sa kanya'y maliligtas sa palo sa loob ng tatlong buwan. Aa! Nasasaulo mo ba ang kanyang mga _senas_? ang tanong ng bisaya. Mangyari baga! ang taas ay matangkad ayon sa alferez, katatagan ayon sa kay padre Damaso; maiitim ang mga mata, katatagan ang ilong, katatagan ang bibig, walang balbas, maitim ang buhok.... Aa! ?at ang mga tanging _senas_? Maitim ang baro, maitim ang salawal, mangangahoy.... Aa! hindi makatatakas, tila nakikinikinita ko na siya. Hindi ko siya pagkakamal-an sa iba, kahi't makatulad niya. At ipinagpatuloy ng dalawang sundalo ang kanilang pag-_ronda._ Muling natatanawan na naman natin sa liwanag ng mga farol ang dalawang aninong nagkakasunod na lumalakad ng boong pag-iingat. Isang mabalasik na _?quien vive?_ ang siyang nagpahinto sa dalawa, at sumagot ang nauna ng _!Espana!_ na nangangatal ang tinig. Kinaladkad siya ng mga sundalo at siya'y dinala sa farol upang siya'y kilalanin. Siya'y si Lukas, nguni't nangag-aalinlangan ang mga sundalo at nangagtatanungan sa tinginan. Hindi sinasabi ng alferez na may pilat! anang bisaya sa sabing marahan. Saan ka paroroon? Magdadala ako ng pamisa upang gawin bukas. Hindi mo ba nakikita si Elias? Hindi ko po siya nakikilala, guinoo! ang sagot ni Lukas. Hindi ko itinatanong sa iyo kung siya'y nakikilala mo, !tanga! kami ma'y hindi namin siya nakikilala; itinatanong ko sa iyo kung siya'y nakita mo! Hindi po, guinoo. Pakinggan mong magaling, sasabihin ko sa iyo ang kanyang mga _senas_. Ang taas ay kung minsa'y matangkad, kung minsa'y katatagan; ang buhok at ang mga mata'y maiitim; at ang lahat ng mga iba pa'y pawang mga katatagan, anang bisaya. Nakikilala mo na siya ngayon? Hindi po, guinoo! ang isinagot ni Lukas na natutulig. Kung gayo'y _!sulong!_ hayop, burro! At ipinagtulakan siya nila. Nalalaman mo ba kung bakin ang akala ng alferez ay matangkad si Elias at ang akala naman ng kura'y katatagan lamang ang taas? ang itinanong na nag iisip-isip ng tagalog sa bisaya. Hindi. Sa pagka't nakabaon sa pusaw ang alferez ng siya'y mamatyagan, at ang kura nama'y nakatayo. Siya nga! ang biglang sinabi ng bisaya; mainam ang pag-iisip mo ... ?bakit ka nagguardia kivil? Hindi kapagkaraka'y guardia kivil ako; ako'y dating kontrabandista, ang isinagot ng tagalog na nagpapahanga. Nguni't sila'y linibang ng isa pang anino: sinigawan nila ito ng ?quien vive? at bago dinala nila sa ilaw. Ngayo'y si Elias na nga ang siyang sa kanila'y humaharap. Saan ka paroroon? Akin pong hinahabol, guinoo, ang isang taong humampas at nagbala sa aking kapatid na lalaki; ang taong iyo'y may pilat sa mukha't nangngangalang Elias ... Ha? ang biglang sinabi ng dalawa at nangagtinginang nagsisipanghilakbot. At pagdaka'y nangagtakbuhang ang tungo'y sa simbahang sasandali pa lamang na pinaroonan ni Lukas. =LIII.= =IL BUON DI SI KONOSKE DA MATTINA.= Maagang kumalat sa bayan ang balitang may nakitang mga ilaw sa libingan ng gabing nakaraan. May sinasabi ang puno ng V.O.T. (Venerable Orden Terkera) na mga kandilang may ilaw at kung paano ang anyo at kung gaano ang kanilang mga laki, datapuwa't ang hindi matukoy ay ang bilang, nguni't may nabilang siyang hanggang dalawampo. Hindi dapat atimin ni hermana Sipa, na kaanib sa Kofradia ng Santisimo Rosario, na ang makapagyabang lamang na nakakita ng biyaya ng Dios na ito'y ang isang na sa hermandad (kapatiran) na kaaway; sinabi naman ni hermana Sipa, kahi't hindi malapit doon ang kanyang tinatahanan, na siya'y nakaringig ng mga daing at hibik, at hanggang sa tila mandin kanyang nakikilala ang tinig ng tanging mga tao, na ng unang panaho'y kanyang naka ..., datapuwa't alang-alang sa pag-ibig sa kapuwa taong atas sa binyaga'y hindi lamang kanyang pinatatawad, kung di naman kanyang ipinananalangin at inililihim ang kanilang mga pangalan, at dahil dito'y pagdaka'y pinapagtitibay na siya'y santa. Hindi totoong matalas ang tainga, ang katotohanan, ni hermana Rufa, nguni't hindi dapat tiisin niyang naringig ang bagay na iyon ni hermana Sipa't siya'y hindi, at dahil dito'y nanaguinip siya at sa kanya'y humarap ang maraming mga kaluluwa, hindi lamang ng mga taong patay na, kung di naman ng mga buhay; hinihingi ng mga kaluluwang sila'y bahaguinan ng mga indulgenkiang kanyang maliwanag na itinatala't pinakaiingatan. Masasabi niya ang mga pangalan sa mga familiang nangangailangan, at wala siyang hinihingi kung di isang munting limos upang isaklolo sa Papa, sa mga pangangailangan nito. Isang batang ang hanap-buhay ay mag-alaga ng mga hayop, na nangahas magpatibay na wala siyang nakita liban na lamang sa isang ilaw at dalawang taong nangakasalakot, nahirapang lubha upang makaligtas sa mga hampas at mga lait. Nawalang kabuluhang siya'y manumpa, na kanyang kasama ang kanyang mga kalabaw at sila ang makapagsasabi: Durunong ka pa sa mga kelador at sa mga hermana, _parakmason,_ hereje? ang siyang kanilang sinasabi sa kanya't siya'y iniirapan nila. Nanhik ang kura sa pulpito at inulit ang sermon tungkol sa Purgatorio, at muli na namang lumabas ang mga pipisohin sa kanikanilang kinatataguan. Nguni't pabayaan natin muna ang mga kaluluwang nangaghihirap, at pakinggan natin ang salitaan ni don Pilipo at ng matandang Tasio, na may sakit at nag-iisa sa kanyang maliit na bahay. Malaon nang hindi bumabangon sa kanyang kinahihigaan ang filosofo o ulol, at nararatay dahil sa isang panghihinang madali ang paglubha. Ayawan, sa katotohanan, kung marapat ko kayong handugan ng masayang bati dahil sa pagkatanggap sa inyo ng inyong pagbibitiw ng katungkulan; ng una, ng hindi pakinggan ng boong kawalanghiyaan ang palagay ng marami sa mga nangagpupulong, sumasakatuwiran kayong hingin ninyo ang pahintulot na makapagbitiw kayo ng inyong katungkulan; nguni't ngayong kayo'y nakikitalad sa guardia kivil ay hindi magaling. Sa panahon ng pagbabaka'y dapat kayong manatili sa inyong kinalalagyan. Tunay nga, datapuwa't hindi, pagka naglililo ang general, ang sagot ni don Filipo; talastas na po ninyong kinabukasa'y inalpasan ng gobernadorkillo ang mga sundalong aking nahuli, at nagpakatangguitangguing gumawa ng kahi't ano pa man. Wala akong magawa kung walang pahintulot ang aking puno. Wala nga, kung kayo'y nag-iisa, datapuwa't malaki ang magagawa ninyo kung katulong ninyo ang mga iba. Dapat sanang sinamantala ninyo ang ganitong pangyayari upang kayo'y makapagbigay uliran sa ibang mga bayan. Sa ibabaw ng katawatawang kapangyarihan ng gobernadorkillo'y naroon ang katuwiran ng bayan; iyan sana ang pasimula ng isang magaling na pagtuturo ay inyong sinayang na di guinamit. At ano baga kaya ang aking magagawa sa kinakatawan ng mga maling pananalig? Tingnan po ninyo't nariyan si guinoong Ibarra, na napilitang makisang-ayon sa mga pananampalataya ng karamihan, ?inaakala ba ninyong siya'y naniniwala sa <<exkomunion>>? Iba ang inyong kalagayan kay sa kanya; ibig ni guinoong Ibarrang magtanim, at upang magtanim ay kinakailangang yumukod at tumalima sa kahilingan ng katawan; ang katungkulan po ninyo'y magpagpag, at upang magpagpag ay nangangailangan ng lakas at ningas ng loob. Bukod sa rito'y hindi dapat gawin ang pakikitalad laban sa gobernadorkillo; ang marapat sabihi'y: laban sa lumalabis sa paggamit ng lakas, laban sa sumisira ng katahimikan ng bayan, laban sa nagkukulang sa kanyang katungkulan; at sa ganito'y hindi nga kayo mag-iisa, palibhasa'y ang bayan ngayo'y hindi na gaya ng nakaraang dalawampong taon. Sa akala po kaya ninyo? ang tanong ni don Filipo. At hindi po ninyo nararamdaman? ang isinagot ng matandang ga humilig na sa kinahihigan; ah! palibhasa'y hindi po ninyo nakita ang panahong nagdaan, hindi ninyo mapagkukurokuro ang bunga ng pagparito ng mga taga Europa, ng mga bagong aklat at ng pagpasa Europa ng mga kinabataan. Pag-isip-isipin ninyo't pagsumagsumaguin: tunay nga't nananatili pa ang Real at Pontifikia Universidad ng Santo Tomas, sampo ng kanyang karunungdungang klaustro, at pinapagsasanay pa ang ilang mga nag-aaral sa pagtatatag ng mga <<distingo>> (pagkilala ng kaibhan) at bigyan ng panghuling ningning ang mga katalasan ng pagmamatuwiran tungkol sa iglesia, nguni't ?saan po ninyo makikita ngayon yaong mga kinabataang mawilihing sasaliksik ng metafisika, panis ng mga dunong, na sa kapapahirap sa pag-iisip ay namamatay sa marayang mga pagbabalakbalak sa isang sulok ng mga lalawigan, na hindi matapustapos unawain ang mga saguisag ng <<ente>>, hindi makuhang masunduan ang liwanag ng <<esenkia>> (tining) at ng <<existenkia>> (buhay) kataastaasang palaisipang nagpapalimot sa atin ng lalong kinakailangang maalaman: ng nauukol sa ating kabuhayan at sariling kalagayan? !Tingnan po ninyo ang kabataan ngayon! Sa puspos na kasiglahan ng kanilang loob sa pagkakita sa lalong malayong tan-awin, sila'y nangag-aaral ng Historia, Matematikas, Geografia, Literatura, mga dunong sa Fisika, mga wika ng iba't ibang lahi, mga bagay na lahat na nang panahon nati'y ating diniringig ng malaking pangingilabot na parang mga heregia; ang lalong mahiliguin sa kalayaan ng isip ng panahon ko'y pinapagtitibay na mababang-mababa ang mga dunong na iyan sa mga minana kay Aristoteles at sa mga patakaran ng <<silogismo>>. Sa kawakasa'y napag-unawa ng taong siya'y tao; pinabayaan ang pagsisiyasat sa kalagayan ng kanyang Dios, ang pakikialam sa hindi matangnan, sa hindi nakita, at ang paglalagda ng alituntunin sa mga panaguinip ng kanyang panimdim; napagkilala ng taong ang kanyang minana'y ang malawak na daigdig, na makakaya niyang pagharian; na sa kanyang pagkapagal sa isang gawaing walang kabuluha't palalo, tumungo't pinagmasidmasid ang lahat nang sa kanya'y nakaliliguid. Pagmasdan po ninyo ngayon kung paano ang pagsilang ng ating mga poeta; binubuksan sa ating unti unti ng mga Musa ng Naturaleza ang kanilang iniingatang mga kayamanan at nagpapasimula ng pagngiti sa atin upang tayo'y bigyang sigla sa pagpapatulo ng pawis. Naghandog na ng mga unang bunga ang mga dunong na nagbuhat sa mga pinagdanasan; kulang na lamang ngayon ang lubos na pakabutihin ng panahon. Naaalinsunod ang mga bagong abogado ngayon sa mga bagong balangkas ng Filosofia ng Katuwiran; nagpapasimula na ang ilan sa kanila ng pagningning sa guitna ng karilimang nakaliliguid sa luklukan ng mga tagapa-unawa ng kagalingan, at nahihiwatigan na ang pagbabago ng lakad ng panahon. Pakinggan po ninyo kung paanong manalita ngayon ang mga kabataan, dalawing po ninyo ang mga paaralang pinagtuturuan ng mga dunong, at iba ng mga pangalan ang umaalingawngaw sa mga pader ng mga klaustro, diyan sa loob ng mga pader na iya'y wala tayong mariringig liban na lamang sa mga ngalan ni Santo Tomas, Suarez, Amat, Sankhez at mga iba pa, na pawang pinakasasamba ng panahong ko. Walang kabuluhang magsisigaw buhat sa mga pulpito ang mga fraile laban sa tinatawag nilang pagsama ng mga ugali, tulad sa pagsigaw ng mga magtitinda ng isda, laban sa kakuriputan ng mga mamimili, na hindi nila napagkikilalang ang kalakal nila'y bilasa na't walang kabuluhan! Walang kabuluhang ilaganap ng mga konvento ang kanilang mahahabang galamay at mga ugat sa hangad na inisin sa mga bayan ang bagong agos; pumapanaw na ang mga diosdiosan; mangyayaring mapapamayat ng mga ugat ng kahoy ang mga halamang doo'y itinatanim, datapuwa't hindi mangyayaring makaamis ng buhay sa ibang nangabubuhay, na gaya na nga ng mga ibong napaiilanglang sa kalangitan. Masimbuyo ang pananalita ng filosofo; nagniningning ang kanyang mga mata. Datapuwa't maliit ang bagong sibol; kung mangagkaisa ang lahat, ang pagsulong na totoong napakamahal ang ating pagbili'y mangyayaring kanilang mainis, ang itinutol ni don Filipo na aayaw maniwala. Inisin siya, ?nino? ?ng tao baga, iyang pandak bang masasaktin ang makaiinis sa Pagsulong, sa makapangyarihang anak ng panahon at ng kasipagan? ?Kailan baga nagawa niya ang gayon? Lalo ng itinulak siya sa paglaganap ng mga nangagpupumilit na siya'y piguilin sa pamamag-itan ng mga pinasasampalatayan, ng bibitayan at ng pinagsusunugang siga. _E por si muove_, (at gayon ma'y gumagalaw), ang sinasabi ni Galileo ng pinipilit siya ng mga dominikong kanyang sabihing ang lupa'y hindi gumagalaw; ang gayong salita'y iniuukol sa pagsulong ng dunong ng tao. Mapipilit ang ilang mga kalooban, mapapatay ang ilang mga tao, nguni't ito'y walang kabuluhan: magpapatuloy ng paglakad sa kanyang landas ang Pagsulong, at sa dugo ng mga mabulagta'y bubukal ang mga bago't malalakas na mga suwi. Pagmasdan po ninyo ang mga pamahayagan man, kahi't ibiguing magpakatiratira sa kahulihulihan, gayon ma'y humahakbang ng isa sa pagsulong ng laban sa kanyang kalooban; hindi makatakas sa pagtupad sa ganitong atas ang mga dominiko man, kaya't kanilang tinutularan ang mga jesuita, na kanilang mga kaaway na kailan ma'y hindi makakasundo: gumagawa sila ng mga kasayahan sa kanilang mga klaustro, nangagtatayo ng mga maliliit na mga teatro, nag-aanyo-anyo ng mga tula, sa pagka't palibhasa'y hindi sila kulang sa katalinuhan, baga man ang boong isip nila'y nangabubuhay pa sila sa ikalabinglimang siglo, napagkikilala nilang sumasakatuwiran ang mga jesuita, at sila'y makikialam pa sa daratning panahon ng mga batang bayang kanilang tinuruan. Ayon, sa sabi ninyo'y ?kaalakbay ang mga jesuita sa paglakad ng Pagsulong? ang tanong na nagtataka ni don Filipo; kung gayo'y ?bakit sila'y minamasama ng mga taga Europa? Kayo po'y sasagutin ko ng katulad ng mga nag-aaral ng tungkol sa Iglesia ng una, ang isinagot ng filosofo, na muling nahiga at pinapanag-uli ang kanyang pagmumukhang palabiro; sa tatlong paraan mangyayaring makaakbay sa Pagsulong: sa dakong unahan, sa dakong taguiliran at sa dakong hulihan; ang mga nangunguna'y siyang namamatnugot sa kanya; ang nangasa taguilira'y kusang napadadala na lamang, at ang nangahuhuli'y pawang kinakaladkad, at sa mga kinakaladkad na ito nasasama ang mga jesuita. Ang ibig sana nila'y sila ang makapamatnubay sa Pagsulong, nguni't sa pagka't nakikita nilang ito'y malakas at iba ang mga hilig, sila'y nakikisang-ayon, at lalong minamagaling nilang sila'y makisunod kay sa sila'y tahaki't yapakan, o matira kaya sa guitna ng marilim na daan. Ngayon po'y tingnan ninyo, tayo rito sa Filipinas ay may mga tatlong siglo, ang kauntian, ang ating pagkahuli sa _karro_ ng Pagsulong: bahagya pa lamang nagpapasimula tayo ng pag-alis sa <<Edad Media>> (476 hanggang 1453); kaya nga ang mga jesuita na nasa Europa'y larawan ng pag-urong, kung pagmasdan dito'y larawan ng Pagsulong; kautangan ng Filipinas sa kanila ang bagong umuusbong na pagdunong, ang mga dunong na katutubo ng daigdig (Kienkias Naturales), na siyang kaluluwa ng siglo XIX, na gaya namang kautangan sa mga dominiko ang Eskolastikismo (filosofia ng Edad Media), na namatay na kahi't anong pagpipilit na gawin ni Leon XIII: walang Papang makabuhay na mag-uli sa binitay na ng katutubong bait ... Datapuwa't ?saan naparoon ang ating salitaan? ang itinanong na nagbago ng anyo ng pananalita; ah! ang pinag-uusapan nati'y ang kasalukuyang kalagayan ng Filipinas ... Siya nga, ngayo'y pumapasok tayo sa panahon ng pakikitunggali, mali ako, kayo; nauukol na sa gabi kaming nangaunang ipinanganak, kami'y paalis na. Ang nagtutunggali ay ang nakaraang panahong kumakapit at yumayakap na nagtutungayaw sa uugauga ng malaking bahay na bato ng mga makapangyarihan, at saka ang panahong sasapit, na nariringig na buhat sa malayo ang kanyang awit ng pagwawagui, sa mga sinag ng isang namamanaag ng liwayway, taglay ang Bagong Magandang Balita na galing sa mga ibang lupain ... ?Sinosino kaya ang mangatitimbuang at mababaon sa pagkaguho ng naguiguibang bahay? Tumiguil ng pananalita ang matandang lalaki, at ng makita niyang siya'y tinititigan ni don Filipong nagninilaynilay, ngumiti at muling nagsalita: Halos nahuhulaan ko ang iniisip po ninyo. Siya nga po ba? Iniisip po ninyong magaang na totoong mangyaring ako'y nagkakamali, ang sinabing ngumingiti ng malungkot; ngayo'y may lagnat ako at hindi naman ako maipalalagay na hindi namamali kailan man: _homo sum et nihil humani a me alienum puto,_ ani Terenkio; nguni't kung manakanaka'y itinutulot ang managuinip, ?bakit baga't hindi mananaguinip ako sa mga huling sandali ng buhay? At bukod sa roo'y !pawang panaguinip lamang ang aking naguing buhay! Sumasakatuwiran po kayo; !panaguinip! walang iniisip ang ating mga kinabataan kung di ang mga sintahan at layaw ng katawan: lalong malaki ang panahong kanilang ginugugol at ipinagkakapagod sa pagdaya at paglulugso ng isang kapurihan ng isang dalaga, kay sa pag-iisip-isip ng ikagagaling ng kanyang lupang tinubuan; pinababayaan ng mga babae rito sa atin ang kanilang sariling mga familia, dahil sa pag aalaga ng bahay at familia ng Dios; masisipag lamang ang mga lalaki rito sa atin sa nauukol sa mga vikio at sila'y mga bayani lamang sa paggawa ng mga kahiyahiya; namumulat ang kamusmusan sa mga kadiliman at sa mga kalumalumaang pinagkaratihang aayaw baguhin; pinalalampas ng mga kabataan ang lalong pinakamagaling na panahon ng kanilang buhay na walang ano mang mithiin, at ang mga may gulang na'y walang guinagawang sukat mamunga ng kagalingan, walang kapakanan sila kung di magpasama sa mga kinabataan sa pamamag-itan ng kanilang masasamang halimbawang ipinakikita ... Ikinagagalak kong ako'y mamatay na ... _klaudite jam rivos, pueri._ Ibig po ba ninyo ang ano mang gamot? ang itinanong ni don Filipo, upang magbago ng salitaang nakapagbigay dilim sa mukha ng may sakit. Hindi nagkakailangan ng mga gamot ang mga mamamatay; kayong mga matitira ang nangagkakailangan. Sabihin po ninyo kay don Krisostomo na ako'y dalawin niya bukas, may sasabihin ako sa kanyang totoong mahahalaga. Sa loob ng ilang araw ay yayao na ako. !Sumasakadiliman ang Filipinas! Pagkatapos ng ilang sandali pang pag-uusapa'y iniwan ni don Filipong namamanglaw at nag-iisip ang bahay ng may sakit. =LIV.= QUIDQUID LATET, ADPAREBIT, NIL INULTUM REMANEBIT. Ipinagbibigay alam ng kampana ang oras ng pagdarasal sa hapon; tumitiguil ang lahat pagkaringig ng taguinting ng pagtawag ng religion, iniiwan ang kanilang guinagawa't nangagpupugay: inihihinto ng magsasakang nanggagaling sa bukid ang kanyang pag-awit, pinatitiguil ang mahinahong lakad ng kalabaw na kanyang sinasakyan, at nagdarasal; nagkukruz ang mga babae sa guitna ng daan at pinagagalaw na magaling ang kanilang mga labi't ng sino ma'y huwag mag-alinlangang sa kanilang sila'y mapamintakasi; inihihinto ng lalaki ang pag-amak sa kanyang manok at dinarasal ang _Angelus_ upang sang-ayunan siya ng kapalaran; nangagdarasal ng malakas sa mga bahay ... nalulugnaw, nawawala ang lahat ng ingay na hindi ang sa _Aba Guinoong Maria_. Gayon ma'y nagtutumulin sa paglakad sa daan ang kurang nakasombrero, na ano pa't pinapagkakasala ang maraming mga matatandang babae, !at lalo ng nakapagkakasala! na ang tinutungo niya'y ang bahay ng alferez. Inakala ng mga matatandang babaeng panahon nang dapat nilang itiguil ang pagpapakibot ng kanilang mga labi upang sila'y makahalik sa kamay ng kura; datapuwa't hindi sila pinansin ni pari Salvi; hindi siya nagtamong lugod ngayong ilagay ang kanyang mabut-ong kamay sa ibabaw ng ilong ng babaeng kristiana, upang buhat diya'y padaus-using maimis (ayon sa nahiwatigan ni dona Konsolakion) sa dibdib ng magandang batang dalaga, na yumuyukod sa paghingi ng bendikion. !Marahil totoong mahalagang bagay nga ang nakaliligalig sa kanyang panimdim upang malimutan ng ganyan ang kanyang sariling kagalingan at ang kagalingan ng Iglesia! Totoong dalidali ngang siya'y nanhik sa hagdanan at tumawag ng boong pagdudumali sa pinto ng bahay ng alferez, na humarap na nakakunot ang mga kilay, na sinusundan ng kanyang kabiak (ng kanyang asawa), na ngumingiting parang taga infierno. Ah, padre kura! makikipagkita sana ako sa inyo ngayon, ang kambing na lalaki po ninyo'y.... May sadya akong totoong mahalaga.... Hindi ko maitutulot na palagui ng iwasak niya ang bakod ... !papuputukan ko siya kung magbalik! Iya'y sakali't buhay pa kayo hanggang bukas! anang kura na humihingal at patungo sa salas. Ano? ?inaakala po ba ninyong mapapatay ako niyang taotaohang pipitong buwan pa lamang ng ipanganak? !Lulusayin ko siya sa isang sikad lamang! Umudlot si pari Salvi at hindi kinukusa'y itinungo ang paningin sa paa ng alferez. At sino po ba ang inyong sinasabi? ang itinanong na nangangatal Sino ang sasabihin ko kung di iyang napakahaling, na hinamon akong kami raw ay magpatayan sa pamamag-itan ng revolver, na ang layo'y sandaang hakbang? Ah! huminga ang kura, at saka idinugtong: Naparito ako't may sasabihin sa inyong isang bagay na totoong madalian. Huwag na po kayong magsabi sa akin ng ganyang mga bagay! !Marahil iya'y katulad ng sa dalawang bata! Kung di lamang naguing langis ang pang-ilaw at hindi sana napakarumi ang _globo_, nakita disin ng alferez ang pamumutla ng kura. Ang ating pag-uusapan ngayo'y ang mahalagang bagay na nauukol sa buhay ng kalahatan! ang muling sinabi ng kura ng marahan. Mahalagang bagay! ang inulit ng alferez na namutla; ?magaling po bang magpatama ang binatang iyan?... Hindi siya ang aking sinasabi. Kung gayo'y ?sino? Itinuro ng kura ang pinto, na sinarhan ng alferez alinsunod sa kanyang kinaugalian, sa pamamag-itan ng isang sikad. Ipinalalagay ng alferez na walang kabuluhan ang mga kamay, at wala ngang mawawala sa kanyang ano man kung maalis ang kanyang dalawang kamay. Isang tungayaw at isang atungal ang siyang naguing kasagutan buhat sa labas. Hayop! !biniyak mo ang aking noo! ang isinigaw ng asawa niya. Ngayo'y iluwal na po ninyo! ang sinabi sa kura ng boong kapanatagan ng loob. Tinitigan ng kura ang alferez ng malaon; pagkatapos ay tumanong niyang tinig na pahumal at nakayayamot na kaugalian ng nangagsesermon: Nakita po ba ninyo kung paano ang aking pagparito, patakbo? Redios! !ang boong isip ko'y nagbubululos po kayo! Kung gayo'y tingnan ninyo, ang sinabi ng kura na hindi pinansin ang kagaspangan ng asal ng alferez; pagka nagkukulang ako ng ganyan sa aking katungkulan, maniwala kayo't may mabibigat na mga kadahilanan. At ano pa po? ang itinanong ng kausap na itinatadyak ang paa sa tinutungtungan. Huminahon kayo! Kung gayo'y ?ano't kayo'y nagmamadali ng mainam sa pagparito? Lumapit sa kanya ang kura't tumanong ng matalinghaga: Wala ... po ... ba ... kayong ... nababalitaang ... ano ... man? Pinakibit ng alferez ang kanyang mga balikat. Pinagtitibay po ba ninyong wala kayong natatalastas na anong ano man? Ibig po ba ninyong ipaunawa sa akin ang nauukol kay Elias na kagabi'y itinago ng inyong sakristan mayor? ang itinanong. Hindi, hindi ko sinasabi ngayon ang mga kathakathang iyan, ang sagot ng kurang nagpakita na ng pagkayamot; ang ibig kong sabihin ngayo'y ang isang malaking panganib. P ...! !kung gayo'y magsalita kayo ng maliwanag! Aba! ang madalang na sinabi ng fraile na may anyong pagpapawalang halaga; ngayo'y muli pa ninyong makikita ang kahalagahan naming mga fraile; katimbang ng isang regimiento ang katapustapusang uldog; kaya't ang kura'y ... At ibinaba ang tinig at sinabi ng matalinghagang pananalita: Nakatuklas ako ng isang malaking akalang panggugulo! Lumukso ang alferez at tinititigan ang fraile sa malaking gulat. Isang kakilakilabot at mabuting pagkakahandang munakalang taksil na panggugulo, na sasambulat ngayon ding gabi. Ngayon ding gabi! ang biglang sinabi ng alferez, na dinaluhong ang kura; at tinakbo ang kanyang revolver at sable na nakasabit sa pader. Sino ang aking darakpin?, ?sino ang aking darakpin? ang sigaw. Huminahon po kayo, may panahon pa, salamat sa aking pagdadalidaling guinawa; hanggang sa a las okho.... Babarilin ko silang lahat! Makinig po kayo! Lumapit sa akin ngayong hapon ang isang babae, na hindi ko dapat sabihin ang pangalan (sa pagka't isang lihim ng konfesio) at ipinahayag sa aking lahat. Sasalakayin nila't kukunin ang kuartel, pagka a las okho, na hindi magpapamalay, lolooban ang konvento, darakpin nila ang falua at papatayin tayong lahat na mga kastila. Tulig na tulig ang alferez. Walang sinabi sa akin ang babae kung di ito lamang, ang idinugtong ng kura. Wala ng ibang sinabi? !kung gayo'y darakpin ko siya! Hindi ko mapababayaan: ang hukuman ng pangungumpisal ay siyang luklukan ng Dios na mahabaguin. Walang Dios at walang mahabaguing makapagliligtas! !huhulihin ko ang babaeng iyan! Sinisira po ninyo ang inyong isip. Ang marapat po ninyong gawin ay humanda; lihim ninyong papagsandatahin ang inyong mga sundalo, at ilagay ninyo sila sa magaling na mapagbabakayan; padalhan po ninyo ako ng apat na guardia sa konvento, at ipaunawa ninyo ang mangyayari sa mga taga falua. Wala rito ang falua! Hihingi ako ng saklolo sa ibang mga _sekkion!_ Huwag, sa pagka't kung gayo'y kanilang maiino, at hindi nila ipatutuloy ang kanilang banta. Ang lalong magaling ay mahuli nating buhay sila at saka natin pasigawin, sa makatuwid baga'y kayo ang magpapasigaw sa kanila; hindi ako dapat makialam sa bagay na ito, sa pagka't ako'y sakerdote. !Dilidilihin ninyo! sa mangyayaring ito'y makatutuklas kayo ng mga _kruz_ at mga _estrella;_ ang tanging hinihingi ko'y papagtibayin lamang na ako ang siyang sa inyo'y nagsabi't ng makapaghanda. Papagtitibayin, padre, papagtitibayin, at hindi malayong sa inyo'y mapaputong ang isang mitr! ang sagot ng alferez na nagagalak, at tinitingnan ang mga mangas ng kanyang suut na damit. Ipaasahan kong magpapadala kayo sa akin ng apat na guardia na iba ang pananamit, ?eh? Samantalang nangyayari ang mga bagay na ito'y nagtatatakbo ang isang tao sa daang patungo sa bahay ni Krisostomo at dalidaling pumapanhik sa hagdanan. Nariyan ba ang guinoo? ang tanong ng tinig ni Elias sa alila. Na sa kanyang gabinete at may guinagawa. Sa nais ni Ibarrang malibang ang kanyang pagkainip sa paghihintay ng oras na makapagpapaliwanagan kay Maria Klara'y gumagawa sa kanyang laboratorio. Ah! kayo po pala, ?Elias? ang biglang sinabi; kayo ang sumasaaking isip, nalimutan ko kahapong itanong sa inyo ang pangalan niyong kastilang may bahay na kinatitirahan ng inyong nunong lalaki. Hindi po nauukol sa akin, guinoo.... Pagmasdan po ninyo, ang ipinagpatuloy ni Ibarra, na hindi nahihiwatigan ang pagkabalisa ng binata, at inilapit sa ningas ang isang kaputol na kawayan; nakatuklas ako ng isang dakilang bagay; hindi nasusunog ang kawayang ito. Hindi po ang kawayan ang dapat nating lingunin ngayon; ang dapat ninyong gawin ngayo'y iligpit ang inyong mga papel at kayo'y tumakas sa loob ng isang minuto. Pinagmasdan ni Ibarra si Elias na nagtataka, at ng makita sa kanyang pagmumukha ang anyong hindi nag aaglahi, kanyang nabitiwan ang bagay na hawak. Sunuguin po ninyo ang lahat na makapapahamak sa inyo at sa loob ng isang oras ay lumagay kayo sa isang lugar na lalong panatag. At ?bakit? Inyo pong sunuguin ang lahat ng papel na inyong sinulat o ang isinulat sa inyo; ang lalong walang kahuluga'y kanilang masasapantahang masama ... Nguni't ?bakit? Bakit? sa pagka't bago kong natuklasan ang isang munakalang panggugulo na kayo ang ipinalalagay na may kagagawan at ng kayo'y ipahamak. Isang munakalang panggugulo? at ?sino ang may kagagawan? Hindi ko nangyaring nasiyasat kung sino ang may kagagawan; bagong kapakikipagsalitaan ko lamang sa isa sa mga kulang palad na sa bagay na iya'y pinagbayaran, na hindi ko nangyaring naakit na huwag gumawa ng gayon. At iyan, ?hindi po ba sinabi sa inyo kung sino ang sa kanya'y nagbayad? Sinabi po, at pinapangako akong aking pakaingatan ang lihim, sinabi sa aking kayo raw po. Dios ko! ang biglang sinabi ni Ibarra, at siya'y nagulomihanan. Guinoo, huwag po kayong mag-alinlangan, huwag nating sayangin ang panahon, pagka't marahil matuloy ngayong gabi rin ang munakalang panggugulo! Tila mandin hindi siya nariringig ni Ibarrang nakadilat ng mainam at naka kapit sa ulo ang mga kamay. Hindi mangyayaring mapahinto ang kanilang gagawin, ang ipinagpatuloy. ni Elias, wala ng magagawa ng ako'y dumating, hindi ko kilala ang kanilang mga pinuno ... !lumigtas po kayo, guinoo, magpakabuhay kayo, sa ikagagaling ng inyong bayan! Saan ako tatakas? !Hinihintay ako ngayong gabi! ang biglang sinabi ni Ibarra na si Maria Klara ang iniisip. Sa alin mang bayan, sa Maynila, sa bahay ng sino mang punong may kapangyarihan, nguni't sa ibang lugar, ng hindi nila masabing kayo ang namumuno sa panggugulo! At kung ako rin ang magkanulo ng munakalang panggugulo? Kayo ang magkakanulo? ang biglang sinabi ni Elias, na siya'y tinititigan at nilalayuan ng paurong; malalagay po kayong taksil at duwag sa mga mata ng mga manggugulo, at mahina ang loob sa mga mata ng mga iba; wiwikaing inumangan ninyo sila ng isang silo at ng kayo'y magtamo ng karapatan, mawiwikang ... Datapuwa't ?ano ang dapat kong gawin? Sinabi ko na sa inyo: pugnawin ang lahat ninyong mga papel na nauukol sa inyong buhay, at tumakas at maghintay ng mga mangyayari.... At si Maria Klara? ang sigaw ng binata; hindi, mamatay na muna ako! Pinilipit ni Elias ang sariling kamay at nagsabi: Kung gayo'y inyong ilagan man lamang ang dagok, maghanda kayo sa pananagot kung kayo'y isumbong na nila!!! Lumingap sa paliguid niya si Ibarrang ang anyo'y natutulig. Kung gayo'y tulungan po ninyo ako; diyan sa mga karpetang iya'y may mga sulat ako ng aking familia; piliin ninyo ang sa aking ama na siyang makapapahamak sa akin marahil. Basahin po ninyo ang mga firma. At ang binata'y tulig, hibang, ay binubuksa't sinasarhan ang mga kajon, nagliligpit ng mga papel, dalidaling binabasa ang mga sulat, pinupunit ang mga iba, ang mga iba nama'y itinatago, dumarampot ng mga aklat, binubuksan ang mga dahon at iba pa. Gayon din ang guinagawa ni Elias, baga man hindi totoong natutulig, nguni't gayon din ang pagdadalidali; datapuwa't huminto, nangdilat, pinapagbiling-biling ang papel na hawak at tumanong na nangangatal ang tinig: Nakikilala po ba ng inyong familia si don Pedro Eibarramendia? Mangyari pa baga! ang isinagot ni Ibarra, na nagbubukas ng isang kajon at kinukuha roon ang isang buntong mga papel; !siya ang aking nuno sa tuhod! Inyo po bang nuno sa tuhod si don Pedro Eibarramendia? ang muling itinanong ni Elias, na namumutla't sirang sira ang mukha. Opo, ang isinagot ni Ibarra, na nalilibang; pinaikli namin ang apellido sa pagka't napakahaba. Siya po ba'y vaskongado? ang inulit ni Elias at lumapit sa kanya. Vaskongado, nguni't ?ano po ang nangyayari sa inyo? ang itinanong na nangguiguilalas. Itinikom ni Elias ang kanyang mga daliri, idiniin sa kanyang noo at tinitigan si Krisostomo, na umudlot ng kanyang mabasa ang anyo ng mukha ni Elias. Nalalaman po ba ninyo kung sino si don Pedro Eibarramendia? ang itinanong na nangguiguitil. Si don Pedro Eibarramendia'y yaong imbing nagparatang sa aking nunong lalaki at may kagagawan ng lahat ng mga sakunang nangyari sa amin! Tiningnan siya ni Krisostomong nanglulumo, datapuwa't ipinagpag ni Elias ang kanyang bisig, at sinabi sa kanya ng isang mapait na tinig na doo'y umaatungal ang nagbabagang galit. Masdan ninyo akong magaling, masdan ninyo ako kung ako'y naghirap, at kayo'y buhay, sumisinta kayo, kayo'y may kayamanan, bahay, kinaalang-alanganan! !nabubuhay kayo!... !kayo'y nabubuhay! At hibang na tinungo ang ilang mga sandatang tipon, nguni't bahagya pa lamang nakahugot ng dalawang sundang ay kusang binitiwan, at tiningnang wari'y sira ang isip si Ibarra, na nananatiling hindi kumikilos. Aba! ano ang aking gagawin? ang ibinulong, at saka tumakas at iniwan ang bahay na iyon. =LV.= =ANG KAPAHAMAKAN.= Nangaghahapunan doon sa komedor (kakanan) ni Kapitan Tiago, si Linares at si tia Isabel; naringig mula sa salas ang kalampagan ng mga pinggan at ng mga kubierto. Sinabi ni Maria Klarang aayaw na siyang kumain, at naupo sa piano na ang kasama'y ang masayang si Sinang, na bumubulong sa kanyang mga tainga ng mga talinghagang salita, samantalang balisang nagpaparoo't parito sa salas si pari Salvi. Hindi sa dahilang hindi nagdaramdam ng gutom ang bagong galing sa sakit, hindi; kaya gayo'y hinihintay ang pagdating ng isang tao, at sinamantala ang sandaling hindi niya makakaharap ang kanyang Argos (sa makatuwid baga'y ang hindi naglilikat ng pagbabantay sa kanya saan man): ang oras ng paghahapunan ni Linares. Makikita mo kung hindi matitira ang fantasmang iyan hanggang sa a las okho, ang ibinulong ni Sinang, na itinuturo ang kura; dapat _siyang_ pumarito pagka a las okho. Gaya rin siya ni Linares na umiibig. Pinagmasdan ni Maria Klara ng boong panghihilakbot ang kanyang katotong babae. Hindi napagmasdan nito ang gayong bagay, kaya't nagpatuloy ang katakottakot na masalingata: Ah! nalalaman ko na kung bakit aayaw umalis kahi't pagpasaringan ko: !aayaw magkagugol sa pag-iilaw ng konvento! ?nalaman mo na? Mula ng magkasakit ikaw, muling pinatay ang dalawang lamparang dating pinasisindihan ... Datapuwa't !tingnan mo kung ano ang guinagawang anyo sa mga mata, at kung paano ang pagmumukha! Tinugtog ng sandaling iyon ng relos sa bahay ang a las okho. Nangatal ang kura at naupo sa isang sulok. Darating na! ani Sinang at kinurot si Maria Klara; nariringig mo ba? Tumugtog ang kampana sa simbahan ng a las okho at tumindig ang lahat upang mangagdasal; namuno si pari Salvi ng mahina't nangangatal na tinig; datapuwa't palibhasa'y may kanikanyang iniisip ang bawa't isa, sino ma'y walang pumansin ng bagay na iyon. Bahagya pa lamang natatapos ang dasal ay dumating si Ibarra. May taglay na luksa ang binata, hindi lamang sa pananamit, kung di naman sa mukha, kaya pagkakita sa kanya ni Maria Klara'y tumindig at humakbang ng isa upang siya'y tanungin kung napapaano, nguni't sa sandali ring iyo'y naringig ang isang putukan ng mga baril. Tumiguil si Ibarra, umiinog ang kanyang mga mata, siya'y naumid. Nagtago sa likod ng isang haligui ang kura. Bago na namang mga putukan, bagong mga ugong ang nariringig sa dakong konvento, na sinusundan ng mga hiyawan at takbuhan. Nangagsipasok ng panakbo si kapitan Tiago, si tia Isabel at si Linares at nangagsisigawan ng _!tulisan! !tulisan!_ Kasunod nila si Andeng na iniwawasiwas ang isang duruan at tumakbo't naparoon sa tabi ng kanyang kapatid sa suso. Nanikluhod si tia Isabel at umiiyak at dinarasal ang _kyrie eleyson;_ dala ni kapitan Tiagong namumutla't nangangatal sa isang tenedor ang atay ng isang inahing manok at inihahaying tumatangis sa Virgen sa Antipolo; punongpuno ang bibig ni Linares at nakasandata ng isang kukhara; nangagyakap si Sinang at si Maria Klara; ang tanging hindi nananatili sa hindi pagkilos ay si Krisostomo, na hindi maisaysay ang kanyang pamumutla. Nagpapatuloy ang sigawa't ang mga hampasan, nangagsasara ng mga bintana ng boong ingay, nariringig ang tunog ng mga pito, manakanaka'y isang putok ng baril. _!Khriste eleyson!_ Santiago, !nagaganap na ang hula ... sarhan mo ang mga bintana! ang hibik ni tia Isabel. Limampong bombang malalaki at dalawang misa de grakia! ang tugon naman ni kapitan Tiago; _!Ora pro nobis!_ Untiunting nananag-uli ang kakilakilabot na katahimikan ... Naringig ang tinig ng alferez na sumisigaw at tumatakbo: Padre kura! !Padre Salvi! !Hali kayo! _!Miserere!_ !Humihingi ng konfesion ang alferez! ang sigaw ni tia Isabel. May sugat ba ang alferez? ang sa kawakasa'y itinanong ni Linares; !ah! At ngayo'y kanyang nahiwatigang hindi pa pala nangunguya ang na sa kanyang bibig. Padre kura, hali kayo! !Wala nang sukat ikatakot! ang ipinatuloy na sigaw ng alferez. Sa kawakasa'y minagaling ni fray Salving namumutla, na lumabas sa kanyang pinagtataguan at manaog sa hagdanan. Pinatay ng mga tulisan ang alferez! !Maria, Sinang, pasa kuarto kayo, trangkahan ninyong magaling ang pinto! _!Kyrie eleyson!_ Napasa hagdanan naman si Ibarra, baga man sinasabi sa kanya ni tia Isabel: Huwag kang lumabas at hindi ka nakapangungumpisal, huwag kang lumabas! Ang mabait na matandang babaeng ito'y kaibigang matalik ng una ng kanyang ina. Datapuwa't nilisan ni Ibarra ang bahay; sa pakiramdam niya'y umiinog na lahat sa kanyang paliguid, na nawawala ang kanyang tinutungtungan. Humahaguing ang kanyang tainga, bumibigat ang kanyang mga binti at kakaiba kung ilakad; naghahalihaliling nagdaraan sa kanyang paningin ang mga alon ng dugo, liwanag at kariliman. Baga man totoong maliwanag ang sikat ng buwan sa langit, natitisod ang binata sa mga bato't mga kahoy na na sa daang mapanglaw at walang kataotao. Sa malapit sa kuartel ay nakakita siya ng mga sundalong nakalagay sa dulo ng fusil ang bayoneta, na nangagsasalitaan ng masimbuyo, kaya't nakaraan siya na hindi napansin. Nariringig sa tribunal ang mga dagok, mga sigaw, mga daing, mga tungayaw; nangingibabaw at nagtatagumpay sa lahat ang tinig ng alferez. Sa pangaw! !Lagyan ng _esposas_ ang mga kamay! !Dalawang putok agad sa kumilos! !Sargento, magtatag kayo ng bantay! !Walang magpapasial ngayon, kahi't Dios! !Huwag kayong matutulog, kapitan! Nagtumulin ng pagpatungo sa kanyang bahay si Ibarra; hinihintay siya ng kanyang mga alila na malaki ang balisa. Siyahan ninyo ang lalong pinakamagaling na kabayo at kayo'y matulog! ang sa kanila'y sinabi. Pumasok sa kanyang gabinete, at nag-akalang magdalidaling ihanda ang isang maleta. Binuksan ang isang kajang bakal, kinuha ang kanyang mga hiyas, kinuha ang lahat ng salaping doroon at ipinasok sa isang supot. Kinuha ang kanyang mga hiyas, kinuha sa pagkasabit ang isang larawan ni Maria Klara, at pagkatapos na makapagsandata ng isang sundang at dalawang revolver ay tinungo ang isang armario na kinalalagyan ng kanyang mga kasangkapan. Nang sandaling iyo'y tatlong kalabog na malalakas ang tumunog sa pinto. Sino iyan? ang itinanong ni Ibarra ng tinig na malungkot. Buksan ninyo sa ngalan ng hari, buksan ninyo agad o iguiguiba namin ang pinto! ang sagot sa wikang kastila ng isang tinig na mahigpit ang pag-uutos. Tumingin sa bintana si Ibarra; nagningning ang kanyang mga mata at ikinasa ang kanyang revolver; datapuwa't nagbagong isipan, binitiwan ang mga sandata at siya rin ang nagbukas ng nangagdaratingan na ang mga utusan. Pagdaka'y hinuli siya ng tatlong guardia. Parakip po kayo sa ngalan ng Hari! anang sargento. Bakit? Doon na sasabihin sa inyo, bawal sa amin ang sabihin. Nagdilidiling sandali ang binata, at sa pagka't aayaw siya marahil na makita ang kanyang mga paghahanda sa pagtakas, dinampot ang sombrero't nagsalita: Sumasailalim po ako ng inyong kapangyarihan! Inaakala kong sa sandaling oras lamang. Kung nangangako kayong hindi tatakas, hindi po namin kayo gagapusin; ipinagkakaloob po sa inyo ng alferez ang biyayang ito; nguni't kung kayo'y tumakas.... Sumama si Ibarra, at iniwan ang kanyang mga alilang nangalalaguim. Samatala'y ?ano na ang nangyari kay Elias? Nang kanyang lisanin ang bahay ni Krisostomo, wari'y sira ang isip na tumatakbong hindi nalalaman ang pinatunguhan. Tinahak ang mga kapatagan, dumating sa isang gubat na totoong malaki ang pagkaguiyaguis; tinatakasan ang kabayanan, tinatakasan ang liwanag, nakaliligalig sa kanya ang buwan, pumasok siya sa talinghagang lilim ng mga kahoy. Nang naroroon na'y kung minsa'y tumitiguil, kung minsa'y lumalakad sa mga di kilalang landas, kumakapit sa puno ng malalaking kahoy, nababayakid sa mga dawag, tumatanaw sa dakong bayan, na sa dakong paanan niya'y naliligo sa liwanag ng buwan, nakalatag sa kapatagan, nakahilig sa mga pampangin ng dagat. Nangagliliparan ang mga ibong nangapupukaw sa kanilang pagtulog; nangagpapalipatlipat sa sa isa't isang sanga, nangaghuhunihan ng matataos na tinig at tinititigan siya ng mabibilog na mga mata ng nangaglalakihang mga paniki, mga kuwago at mga sabukot. Hindi sila tinitingnan at hindi man lamang sila nariringig ni Elias. Ang akala niya siya'y sinusundan ng mga napupuot na anino ng kanyang mga magulang na nangamatay na; nakikita sa bawa't sanga ang kalaguimlaguim na buslong kinalalagyan ng naliligo ng dugong ulo ni Balat, ayon sa pagkasabi sa kanya ng kanyang ama; wari natatalisod niya mandin sa puno ng bawa't kahoy ang matandang babaeng patay; tila mandin nakikinikinita niya sa dilim na papawidpawid ang bungo at mga buto ng nuno niyang lalaking imbi ... at ang mga butong ito ng matandang babae at saka ang ulong iyo'y sinisigawan siya: !duwag!, !duwag! Linisan ni Elias ang bundok, tumakas at lumusong sa dakong dagat, sa pasigang nilakad niya ng boong balisa; nguni't doon sa malayo, sa guitna ng tubig, doon sa ipinaiilanglang mandin ng liwanag ng buwan ang isang ulap, anaki'y nakita niyang napaimbulog at pumapawidpawid ang isang anino, ang anino ng kanyang kapatid na babaeng basa ng dugo ang dibdib, lugay ang buhok at inililipad ng hangin. Nanikluhod sa buhangin si Elias. Pati ba naman ikaw! ang ibinulong na iniunat ang mga bisig. Datapuwa, nakatitig sa ulap ay dahandahang tumindig, sumulong at tumubog sa tubig, na wari mandin siya'y may sinusundan. Lumalakad siya sa malalay na palusong na iyong gawa ng wawa; malayo na siya sa tabi, dumarating na sa kanyang bayawang ang tubig ay siya'y sumusulong din, sumusulong na tila niwawalang diwa ng isang mapanhalinang espiritu. Dumarating na sa kanyang dibdib ang tubig ...; nguni't umalingawngaw ang putukan ng mga baril, nawala ang aninong malikmata at ang binata'y nataohan. Salamat sa katahimikan ng gabi at sa lalong malaking kapaikpikan ng mahinhing hangin ay dumarating na magaling at malinaw na malinaw hanggang sa kanya ang ugong ng mga putukan. Huminto siya, nagdilidili, nahiwatigan niyang siya pala'y sumasatubig; payapa ang dagatan at natatanaw pa niya ang mga ilaw sa dampa ng mga mangingisda. Nagbalik siya sa pampang at napatungo sa bayan, ?ano ang dahil? Siya ma'y hindi niya nalalaman. Tila mandin walang tao ang bayan; sarang lahat ang mga bahay, sampong mga hayop, ang mga asong karaniwang tumatahol kung gabi, pawang nangagtago sa takot. Nakararagdag ng lungkot at pag-iisa ang anyong pilak na liwanag ng buwan. Sa panganganib niyang baka kanyang makasalubong ang mga guardia kivil, siya'y nagpasuotsuot sa mga halamanan at mga pananim, at anaki'y kanyang naaninagnagan ang dalawang may anyong tao; datapuwa't kanyang ipinatuloy ang lakad, at, pagkalukso niya sa mga bakod at sa mga pader, dumating siyang pagal na pagal sa hirap na kanyang mga pinagdaanan, sa isang dulo ng bayan, at tinungo niya ang bahay ni Krisostomo. Na sa pintuan ang mga alila't kanilang pinag-uusapan at kanilang dinaramdam ang pagkakapiit sa kanilang panginoon. Nang matanto na ni Elias ang nangyari siya'y lumayo, lumiguid siya sa bahay, nilukso ang pader na bakod, inakyat ang bintana at pumasok sa gabinete, at nakita niyang nagniningas pa ang iniwang kandila ni Ibarra. Nakita ni Elias ang mga papel at ang mga libro at ang mga suputang kinasisidlan ng salapi at mga hiyas. Pinag ugnay-ugnay sa kanyang dilidili ang doo'y nangyari, at ng mapagmasdan niya ang gayong karaming mga papel na makapapahamak, inakala niyang iligpit, ihaguis sa bintana at ibaon. Sumungaw siya sa halamanan, at sa liwanag ng buwa'y kanyang natanawan ang dalawang guardia kivil, na may kasamang isang <<auxiliante>> (isang utusan baga ng justikia): nagkikintaban ang mga bayoneta at ang mga kapakete. Nang magkagayo'y minagaling niyang gawin agad ang isang munakala: ibinunton sa guitna ng gabinete ang mga damit at ang mga papel, ibinuhos sa ibabaw ang isang lampara ng petroleo at saka sinindihan. Ibinigkis na nagdudumali sa bayawang ang mga sandata, nakita ang larawan ni Maria Klara, nag-alinlangan ... itinago sa isa sa mga suputan, dinala ang mga suputang ito at tumalon sa bintana. Panahon na nga; iguiniguiba na ng mga guardia kivil ang pintuan. Pabayaan ninyo kaming pumanhik upang aming kunin ang mga papel ng inyong panginoon! anang direktorkillo. May dala ba kayong pahintulot? Kung wala'y hindi kayo makapapanhik, ang sabi ng isang matandang lalaki. Nguni't pinatabi siya ng mga guardia kivil sa kakukulata, pumanhik sila sa hagdan ...; datapuwa't isang makapal na aso ang siyang pumupuno sa bahay, at pagkalalaking mga dila ng apoy ang siyang nangagsilabas sa salas at dinidilaan ang mga pinto't bintana. Sunog! !Sunog! !Apoy! ang ipinagsigawan ng lahat. Humandulong ang lahat upang mailigtas ng bawa't isa ang makakaya, nguni't dumating ang apoy sa maliit na laboratorio at pumutok ang mga naroroong bagay na madadaling mag-alab. Napilitang umurong ang mga guardia kivil, hinaharangan sila ng sunog, na umuungal at niwawalis ang bawa't maraanan. Nawalang kabuluhang kumuha ng tubig sa balon; sumisigaw ang lahat, ang lahat ay nagpapaguibik, datapuwa't sila'y nalalayo sa lahat. Narating na ng apoy ang mga ibang kabahayan at napaiilanglang sa langit, kasabay ang pagpaimbulog ng malalaking nagpapainog-inog na aso. Nalilipos na ng apoy ang boong bahay, lumalakas ang hanging nasasalab; mula sa malayo'y nangagsisirating ang ilang mga taga bukid, nguni't dumarating sila roo't upang mapanood lamang nila ang kagulatgulat na siga, ang wakas ng matandang bahay, na pinagpitagang mahabang panahon ng apoy, tubig at hangin. =LVI.= =ANG SABIHANAN AT ANG INAAKALA.= Sa kawakasa'y pinapag-umaga rin ng Dios sa bayang tiguib ng pagkagulantang. Wala pang lumalakad na mga tao sa mga daang kinalalagyan ng kuartel at ng <<tribunal>>; hindi nagpapakilala ang mga bahay na may mga tumatao, gayon may maingay na binuksan ang dahong kahoy ng isang bintana at sumungaw ang ulo ng isang musmos, na nagpapainog-inog sa magkabikabila ... _!plas!_ nagpapaunawa ang lagapak na iyon ng biglang pagdapo ng isang balat na tuyo sa sariwang balat ng tao; ngumiwi ang bibig ng batang lalaki, pumikit, nawala at muling sinarhan ang bintana. Nakapagbigay halimbawa na; may nakaringig marahil ng pagbubukas at pagsasarang iyon, sa pagka't marahang binuksan ang sa ibang bintana at maingat na sumungaw ang ulo ng isang matandang babae, kulubot at wala ng ngipin: siya nga ang si hermana Pute na nag-ingay ng di sapala samantalang nagsesermon si pari Damaso. Ang mga musmos at ang mga matatandang babae ang siyang tunay na larawan ng pagkamalabis na pagmimithing makaalam ng mga nangyayari sa ibabaw ng lupa; ang mga bata'y sa malaking pagnanais na makaalam, at ang mga matatandang babae'y sa paghahangad na mag-alaala sa mga nakaraang panahon. Marahil walang makapangabas na bumigay ng palo ng isang sinelas, sa pagka't nananatili, tumatanaw sa malayong pinapangungunot ang mga kilay, nagmumog, lumura ng malakas at nagkruz pagkatapos. Binuksan ding may takot ang isang maliit na bintana ng bahay na katapat, at doo'y sumungaw naman si hermana Rufa, ang aayaw magdaya't aayaw namang siya'y dayain. Nagtinginang saglit, ang dalawa, nagngitian, naghudyatan at muling nangagkruz. Jesus! nakakawangis ng isang misa de grakia, ng isang kastillo! ani hermana Rufa. Mula ng looban ang bayan ni Balat ay hindi pa ako nakakakita ng isang gabing katulad ng sa kagabi, ang isinagot ni hermana Pute. Gaano karaming putok! ang sabihanan ay ang pulutong daw ni matandang Pablo. Mga tulisan? !hindi mangyayari! Ang sabihana'y mga kuadrillero raw na nakalaban ng mga guardia kivil. Kaya napipiit si don Filipo. Sanktus Deus! may mga labing apat daw ang kauntian ng mga patay. Untiunting pinagbubuksan ang ibang mga bintana at nangagsidungaw ang iba't ibang mga mukha, nangagbatian at kanilang pinag-usapan ang mga nangyayari. Sa sikat ng araw, na ang anyo'y niningning na magaling, natatanawan ng may kalabuan sa malayo ang pagpaparoo't parito ng mga sundalo, na tulad sa nag-aabo-abong mga anino. Naroon ang isa pang patay! anang isa buhat sa isang bintana. Isa? dalawa ang nakikita ko. At ako'y ..., nguni't sa kawakasan, ?ano, hindi ninyo nalalaman kung ano ang nangyari? ang tanong ng isang lalaking may pagmumukhang palabiro. Aha! ang mga kuadrillero. Hindi po; iya'y isang pag-aalsa sa kuartel! Ano bang pag-aalsa? !Ang kura't ang alferez ang nangaglabanan! Alin man diya'y hindi totoo ang sabi ng nagtanong; iya'y ang mga insik na nagsipag-alsa. At muling sinarhan ang kanyang bintana. Ang mga insik! ang inulit ng lahat ng malaking pagtataka. Kaya pala wala isa mang nakikita sa kanila! Nangamatay na lahat, marahil. Inaakala ko na ngang may masama silang gagawing ano man. Kahapon ... Iya'y nakikinikinita ko na, kagabi.... Sayang! ani hermana Rufa; na mamatay silang lahat ngayon pa namang malapit na ang pasko, na kapanahunan ng kanilang pagreregalo ... Maanong hinintay man lamang nila ang bagong taon.... Sumasaya ng untiunti ang mga daan: ang mga aso, mga manok, mga baboy at mga kalapati ang nangaunang nag-akalang mangagsigala, sumunod ang ilang marurungis na mga batang kapit-kapit at nangagsisilapit sa kuartel na may taglay na takot; pagkatapos ay ilang matatandang babae, na nakasalumbaba ng panyo, may tangang malalaking kuintas, at kunuwa'y nangagdarasal upang sila'y paraanin ng mga sundalo. Nang mapagkilalang makalalakad na hindi tatanggap ng isang putok ng baril, ng magkagayo'y nagpasimula ng paglabas ang mga lalaki, na nangagwawalang ano man kunwari; ng pasimula'y pinapagkakasiya nila ang kanilang paglalakadlakad sa tapat ng kanilang bahay, na kanilang hinahagpos ang manok; ng malao'y tinikman nilang pahabahabain ang kanilang naaabot, na manakanaka silang tumitiguil, at sa kinagagayo'y nakarating sila hanggang sa harap ng <<tribunal>>. Nakahambal ng mainam ang pagdating ng dalawang kuadrillero, na may dalang isang angarilla na kinalululanan ng isang may anyong tao, at isang guardia kivil ang siyang sa kanila'y sumusunod. Napagtalastas na sila'y galing sa konvento; sa anyo ng mga paang nangakalawit ay pinagbalakbalak ng isa kung sino kaya iyon; sa dako roo'y may nagsabing iyon nga; sa lalong dako roo'y ang patay ay dumami at nangyari ang talinghaga ng Santisima Trinidad; pagkatapos ay muling nasnaw ang himala ng mga tinapay at ng mga isda, at naguing tatlompo't walo na. Nang may a las siete y media, ng dumating ang ibang mga guardia kivil, na galing sa mga karatig na bayan, ang balitang kumakalat ay maliwanag na't nasasabi ang mga nangyari. Kagagaling ko pa sa tribunal, na kinakitaan kong nangapipiit si don Filipo at si don Krisostomo, ang sabi ng isang lalaki kay hermana Pute; kinausap ko ang isa sa mga nagbabantay na kuadrillero. Ang nangyari'y isinaysay na lahat kagabi ni Bruno, na anak niyong namatay sa kapapalo. Talastas na po ninyong ipakakasal ni kapitang Tiago ang kanyang anak na babae sa binatang kastila; sa sakit ng loob ni don Krisostomo'y nag-akalang manghiganti at binanta niyang patayin ang lahat ng mga kastila, pati ang kura; linusob nila kagabi ang kuartel at ang konvento, at sa kagalingang palad, at sa awa ng Dios, ay na sa sa bahay ni kapitang Tiago ang kura. Nangakatakas daw ang marami. Sinunog ng mga guardia kivil ang bahay ni don Krisostomo, at kung hindi sana siya nahuli na muna, siya ma'y sinunog din. Sinunog nila ang kanyang bahay? Nangabibilanggo ang lahat ng mga alila. !Pagmasdan ninyo't hanggang dito'y natatanawan pa ang aso! anang nagbabalita; sinasabi ng mga nanggagaling doon ang mga bagay na totoong kahapishapis. Minasdan ng lahat ang lugar na itinuro: isang manipis na aso ang marahang napaiimbulog pa sa langit. Nangaglilininglining ang lahat sa nangyaring iyon, na may nahahabag at may sumisisi naman. Kahabaghabag na binata! ang mariing sinabi ng isang matandang lalaking asawa ni hermana Pute. Siya nga! ang isinagot sa kanya ng kanyang asawa; nguni't alalahanin mong kahapo'y hindi nagpamisa ng patungkol sa kaluluwa ng kanyang ama, na walang salang siyang lalong nagkakailangan ng higui't kay sa iba. Nguni't babae, ?wala kang kaawaawa?... Awa sa mga exkomulgado? Isang kasalanan ang maawa sa mga kaaway ng Dios, ang sabi ng mga kura. ?Natatandaan ba ninyo? !Siya'y naglalakad sa Kampo Santo na parang yao'y isang kulungan lamang ng mga hayop! Hindi baga nagkakawangis ang kulungan ng mga hayop at ang Kampo Santo? ang isinagot ng matandang lalaki; ang pinagkakaibhan lamang ay ang tanging pumapasok sa Kampo Santo'y yaong mga hayop na nauukol sa isang pulutong.... Siya ka na nga! ang isinigaw sa kanya ni hermana Pute; ipagsasanggalang mo pa ang taong nakikita nating maliwanag na maliwanag na pinarurusahan ng Dios. Makikita mo't ikaw nama'y huhulihin din. !Umalalay ka sa isang bahay na nalulugso! Hindi na umimik ang lalaki sa gayong pangangatuwiran. Hala! ang ipinagpatuloy ng matandang babae; pagkatapos na masuntok niya si pari Damaso'y wala na nga siyang nalalabing gawin kung di patayin naman si pari Salvi. Nguni't hindi maikakailang siya'y mabait ng panahong siya'y musmos pa. Tunay nga, siya'y dating mabait, ang muling itinutol ng matandang babae; nguni't siya'y na pa sa Espana; ang lahat ng napa sa sa Espana, ang sabi ng mga kura, ay naguiguing mga hereje. Ohoy! ang isinagot naman ng lalaki na nakasilip ng sukat niyang ikaganti; hindi ba pawang taga Espana ang lahat ng mga kura, at ang arzobispo, ang papa at ang Virgen? !Aba! ?kung gayo'y pawang mga hereje naman pala? !aba! Nagkapalad si hermana Pute, na mamasdang tumatakbo ang isang alilang babae, na balisang balisa at namumutla, at siyang pumutol ng pagtatalo. May isang nagbigti sa halamanan ng kapit-bahay! ang sabing humihingal. Isang nagbigti! ang biglang pinagsabihanan ng lahat na puspos ng agam-agam. Nangagkruz ang mga babae; sino ma'y walang nakakilos sa kinalalagyan. Siya nga po, ang ipinagpatuloy ng alilang babaeng nangangatal; kukuha sana ako ng patani ... tumanaw ako sa halamanan ng kapit-bahay upang maalaman ko kung siya'y naroroon ..., ang nakita ko'y isang lalaking uugoy-ugoy; ang boong isip ko'y si Teo, ang alilang siyang lagui ng nagbibigay sa akin ..., lumapit ako upang ... kumuha ng patani, at ang nakita ko'y hindi siya kung hindi iba, isang patay; tumakbo ako, tumakbo ako at ... Tingnan natin siya, ang wika ng matandang lalaki, at saka tumindig; ituro mo sa amin. Huwag kang pumaroon! ang isinigaw sa kanya ng kanyang asawa at tinangnan siya sa baro; mapapahamak ikaw! siya'y nagbigti? !lalong masama sa kanya! Pabayaan mong tingnan ko siya, babae; pasa tribunal ka Juan, at ipagbigay alam mo; baka sakali hindi pa patay. At siya'y na pa sa halamanan, na sinusundan ng alilang babae, na nagtatago sa kanyang likuran; nangagsisunod din ang mga babae at gayon din si hermana Pute, na pawang nangapupuspos ng takot at ng nais na makapanood. Naroon po, guinoo, anang alilang babae na huminto at itinuturo ng daliri. Tumiguil ang kapisanang iyon sa lalong pinakamalayo, at pinabayaang mag-patuloy na mag-isa ang matandang lalaki. Isang katawan ng tao, na nakabitin sa isang sanga ng puno ng santol, ang marahang umuugoy sa hihip ng mahinhing amihan. Pinagmasdan siyang sandali ng matanda; nakita niya ang mga paang naninigas, ang mga bisig, ang may duming damit, ang ulong nakalungayngay. Hindi dapat natin siyang galawin hanggang sa dumating ang justikia, ang sinabing malakas; matigas na; malaon nang siya'y patay. Unti-unting lumapit ang mga babae. Iyan ang kapit-bahay nating tumitira sa bahay na iyon, na may dalawang linggo na ngayong dumating dito; tingnan ninyo ang pilat niya sa mukha. Avemaria! ang sinabi pagdaka ng mga babae. Ipagdarasal ba natin ang kanyang kaluluwa? ang itinanong ng isang dalaga, karakarakang matapos na niyang mapagmasdan at masiyasat ang patay na iyon. Haling, hereje! ang ipinangusap sa kanya ni hermana Pute, hindi mo ba nalalaman ang sinabi ni pari Damaso? isang pagtukso sa Dios ang ipagdasal ang isang napakasama; ang nagpapakamatay ay napapakasamang walang sala, kaya nga siya'y hindi inililibing sa lupang <<sagrado>>. Inaakala ko na ngang masama ang kahihinatnan ng taong iyan; kailan ma'y hindi ko nangyaring masiyasat kung ano ang kanyang ikinabubuhay. Makaalawang nakita ko siyang nakikipag-usap sa sakristan mayor, ang ipinahiwatig ng isang dalaga. Marahil ay hindi sa dahilang siya'y magkukumpisal o magpapamisa kaya. Nangagsiparoon ang mga kapit-bahay, at makapal na mga tao ang siyang lumiguid sa bangkay, na nananatili sa pagpapaugoy-ugoy. Nangagsirating, nang may kalahating horas na, ang isang alguakil, ang direktorkillo at dalawang kuadrillero; ipinanaog ng mga ito ang bangkay at kanilang inilagay sa ibabaw ng isang _angarilla._ Nagdadalidali ang tao sa pagkamatay, ang sinabi ng direktorkillong tumatawa, samantalang kinukuha ang plumang nakasingit sa likod ng kanyang tainga! Guinawa ang kanyang mga mararaya at panghuling mga tanong, pinapagsaysay ang alilang babae, na pinagpipilitan niyang hulihin sa silo, na kung minsa'y kanyang iniirapan, kung minsa'y kanyang pinagbabalaan, at kung minsa'y pinararatangan ng mga salitang hindi sinasabi, hanggang sa magpasimula ng pag-iyak ang alilang iyon, dahil sa ang isip niya'y siya ay mapipiit sa bilangguan, at ang naguing katapusa'y sinabi na tuloy niyang hindi siya naghahanap ng patani, kung hindi ..., at kanyang sinasaksi si Teo. Samantala'y minamasdan ang bangkay at ang lubid ng isang taga bukid, na nakasalakot ng malapad at may isang malaking tapal sa liig. Hindi higuit kay sa ibang bahagui ng katawan ang pangingitim ng mukha ng bangkay; may nakikitang dalawang galos at dalawang maliliit na pasa sa dakong itaas ng tali; mapuputi at walang dugo ang mga hilahis ng lubid. Inusisang magaling ng mapagsiyasat na taga bukid, ang baro at salawal ng bangkay, at kanyang nahiwatigang punong puno ng alabok, at hindi pa nalalaong napunit sa iba't ibang mga lugar; nguni't ang lalong kanyang naino'y ang mga bunga ng tingloy o _amorseko_ na nakarikit sa kuello ng baro. Ano ang iyong tinitingnan? ang itinanong sa kanya ng direktorkillo. Tinitingnan ko po kung siya'y mangyayaring makilala ko, ang pautal na sinabi, na anyong magpupugay, sa makatuwid baga'y lalong itinungo ang salakot. Nguni't hindi mo ba naringig na iyan ang nagngangalang Lukas? ?Nakakatulog ka ba? Nangagtawanan ang lahat. Nagsalita ng ilang pautal-utal na sabi ang taga bukid na napahiya, at yumaong nakatungo at mahina ang lakad. Oy! ?saan kayo paparoon? ang isinigaw sa kanya ng matandang lalaki; hindi riyan ang daan ng paglabas; diyan ang patungo sa bahay ng patay! Nakakatulog pa ang lalaki! anang direktorkillo ng palibak, kinakailangang busan siya ng tubig sa ibabaw. Muling nangagtawanan ang mga naroroon. Iniwan ng taga bukid ang lugar na iyong kinahiyaan niya, at napatungo sa simbahan. Itinanong ang sakristan mayor pagdating sa sakristia. Natutulog pa! ang sa kanya'y kanilang isinagot ng magaspang na anyo; hindi mo ba nalalamang nilooban kagabi ang konvento? Hihintayin kong siya'y maguising. Minasdan siya ng mga sakristan niyang anyong magaspang na talagang asal na ng mga taong bihasang sila'y alimurahin. Natutulog ang bulag ang isang mata sa isang mahabang silla, na na sa isang sulok na hindi inaabot ng liwanag. Nakalagay ang salamin sa mata sa ibabaw ng noo, sa guitna ng mahahabang naglawit na buhok, walang nakatatakip sa payat at nangangalirang na dibdib, na tumataas at bumababa sa kanyang paghinga. Naupo sa malapit ang taga bukid, at handang maghintay ng boong katiyagaan, nguni't may nahulog sa kanyang kuarta, hinanap niya sa pamamag-itan at tulong ng isang kandila, sa ilalim ng sillon ng sakristan mayor. Namasid din ng taga bukid na may mga bunga rin ng tingloy (amorseko) ang salawal at ang mga manggas ng baro ng natutulog, na sa kawakasa'y naguising, kinusot ang tanging matang kanyang nagagamit, at may galit na pinagwikaan ang taong iyon. Ibig ko po sanang magpamisa ng isa, guinoo! ang sabi, na ang anyo'y humihinging tawad. Natapos na ang lahat ng mga misa, ang sinabi ng bulag ang isang mata, ng magkagayon, na pinatimyas ng kaunti ang kanyang tinig; bukas, kung ibig mo ... ?sa mga kaluluwa sa Purgatorio ba? Hindi po, ang sagot ng taga bukid, at saka ibinigay ang piso sa sakristan. At tinitigan ang kanyang iisaisang mata, at idinagdag: Patungkol po sa isang taong hindi malalao't mamamatay. At linisan ang sakristia. Mahuhuli ko sana siya kagabi! ang sinabing nagbubuntong hininga, samantalang inaalis ang tapal at iniuunat ang katawan, upang manag-uli ang pagmumukha at taas ni Elias. =LVII.= =!VAE VIKTIS!= ang siyang doo'y gamit sa pagkuha ng tubig na malapot, marumi at mabaho. Mga papantingin, mga dumi at iba pang masasamang tubig ang doo'y natitipon, sa pagka't ang bal-ong yao'y tulad naman sa bilangguan; doon inihuhulog ang lahat ng pinawawalang halaga o ipinalalagay na wala nang kabuluhan; kasangkapang doo'y mahulog, magpakabutibuti, wala ng halaga. Gayon ma'y hindi tinatabunan kailan man: manakanakang pinahihirapan ang mga bilanggong hukayi't palaliman ang bal-ong iyon, hindi dahil sa balak na muha ng kapakinabangan sa parusang iyon, kung di dahil sa mga kahirapang nangyayari sa gawang iyon: ang bilanggong doo'y lumusong ay nakakakuha ng lagnat na ang karaniwa'y ikinamamatay. Pinanonood ni Tarsilo, na nakatitig, ang mga paghahanda ng mga sundalo; siya'y namumutla ng mainam at nangangatal ang kanyang mga labi o bumubulong ng isang dalangin. Wari'y nawala ang pagmamataas niya sa kanyang di maulatang hirap, o kung hindi ma'y hindi na totoong masimbuyo. Makailang inilungayngay ang nakalindig na liig, tumitig sa lupa, sang-ayong magdalita. Dinala siya nila sa pader na nakaliliguid sa bal-on, na sinusundan ni dona Konsolakiong nakangiti. Isang sulyap, na may taglay na panaghili, ang itinapon ng sawing palad, sa nagkakapatong-patong na mga bangkay, at isang buntong hininga ang tumakas sa kanyang dibdib. Magsabi ka na! ang muling sinabi sa kanya ng direktorkillo, sa papaano ma'y bibitayin ka; mamatay ka man lamang na hindi totoong naghirap ng malaki. Aalis ka rito upang mamatay, ang sinabi sa kanya ng isang kuadrillero. Inalisan nila siya ng pang-al, at ibinitin siyang ang tali ay sa mga paa. Dapat siyang ihugos ng patiwarik at manatiling malaon laon sa ilalim ng tubig, katulad ng guinagawa sa timba, na ang kaibhan lamang ay lalong pinalalaon ang tao. Umalis ang alferez upang humanap ng relos at ng bilangin ang mga minuto. Samantala'y nakabitin si Tarsilo, ipinapawid ng hangin ang kanyang mahabang buhok, nakapikit ng kaunti. Kung kayo'y mga kristiano, kung may puso kayo, ang ipinamanhik ng paanas, ihugos ninyo ako ng matulin, o ihugos ninyo sa isang paraang sumalpok ang aking ulo sa bato at ng ako'y mamatay na. Gagantihin kayo ng Dios sa magandang gawang ito ... marahil sa ibang araw ay mangyari sa inyo ang kinahinatnan ko. Nagbalik ang alferez at pinanguluhan ang paghuhugos na tangan ang relos. Marahan, marahan! ang sigaw ni dona Konsolakiong sinusundan ng mata ang kahabaghabag; mag-ingat kayo! Marahang bumababa ang timbalete; humihilahis si Tarsilo sa mga batong nangakaumbok at sa mga mababahong damong sumisibol sa mga guiswak. Pagka tapos ay hindi na kumilos ang timbalete; binibilang ng alferez ang mga segundo. Itaas! ang matinding utos, ng makaraan na ang kalahating minuto. Ang ingay na mataguinting at nagkakasaliwsaliw ng mga patak ng tubig na nahuhulog sa ibabaw ng tubig ang siyang nagbalita ng pagbabalik ng may sala sa kaliwanagan. Ngayon, palibhasa'y lalong mabig-at ang pabato, siya'y nanhik ng mabilis. Nanglalaglag ng malaking ingay ang mga batong natitingkab sa mga tabi ng balon. Natatakpan ang kanyang noo't ang kanyang buhok ng karumaldumal na pusali, puspos ng mga sugat at mga galos ang kanyang mukha, ang katawa'y basa at tumutulo, ng siya'y sumipot sa mga mata ng karamihang hindi umiimik; pinapangangaligkig siya sa guinaw ng hangin. Ibig mo bang magsaysay? ang sa kanya'y kanilang itinanong. Huwag mong pabayaan ang kapatid kong babae! ang ibinulong ng kaawaawa, na tinititigan ng pagsamo ang isang kuadrillero. Muling kumalairit ang pinggang kawayan, at muling nawala ang pinahihirapan. Nahihiwatigan ni dona Konsolakiong hindi gumagalaw ang tubig. Bumilang ng isang minuto ang alferez. Nang muling ipanhik si Tarsilo'y nakawingi at nangingitim ang mukha. Tinitigan niya ang mga naroroon at nanatiling nakadilat ang mga matang nanga mumula sa dugo. Magsasabi ka ba? ang muling itinanong ng alferez na ang tinig ay nanglulupaypay. Umiling si Tarsilo, at muli na namang inihugos siya. Untiunting nasasarhan ang mga pilik-mata niya, ang balingtatao ng kanyang mga mata'y nananatili sa pagtitig sa langit na pinapawiran ng mapuputing alapaap; ibinabali ang liig upang makapanatili sa panonood ng liwanag ng araw, nguni't pagdaka'y napilitang lumubog sa tubig, at tinakpan ng karumaldumal na tabing na iyon ang kanyang minamasdang daigdig. Nagdaan ang isang minuto; namasid ng tumitinging Musa ang malalaking bulubok ng tubig na napaiibabaw. Nauuhaw! ang sabing tumatawa. At muling tumining ang tubig. Isang minuto't kalahati ang itinagal ngayon, bago humudyat ang alferez. Hindi na nakawingi ang mukha ni Tarsilo; nasisilip sa nakasiwang na pangisap ang puti ng mata, lumalabas sa bibig ang tubig na pusaling may kahalong kumakayat na dugo; humihihip ang hanging malamig, nguni't hindi na nangangangaligkig ang kanyang katawan. Nangagtinginan ang lahat na walang imik, nangamumutla at pawang nanga alaguim. Humudyat ang alferez upang alisin sa pagkabitin si Tarsilo at lumayong naglilininglining; makailang idiniit ni dona Konsolakion sa nakalilis na mga paa ng bangkay ang baga ng kanyang tabako, nguni't hindi kumatal ang katawan at namatay ang apoy. Nag-inis siya sa sarili! ang ibinulong ng isang kuadrillero; masdan ninyo't binaligtad ang kanyang dila, na anaki pinaksa niyang lunukin. Pinagmamasdang nangangatal at nagpapawis niyong isang bilanggo ang mga guinagawang iyon; lumilingap na ang kamukha'y ulol sa lahat ng panig. Ipinag-utos ng alferez sa direktorkillong tanungin ang bilanggong iyon. Guinoo, guinoo! ang hibik; akin pong sasabihin ang lahat ninyong maibigang sabihin ko! Kung gayo'y mabuti! tingnan natin; ?ano ang pangalan mo? Andong, po! Bernardo ... Leonardo ... Rikardo ... Eduardo ... Gerardo ... o ano? Andong, po! ang inulit ng kulang kulang ang isip. Ilagay ninyong Bernardo o ano man, ang inihatol ng alferez. Apellido? Tiningnan siya ng taong iyong nagugulat. Ano ang pangalan mong dagdag sa ngalang Andong? Ah, guinoo! !Andong Kulang-kulang po! Hindi napiguil ang tawa ng nangakikinig; pati ang alferez ay tumiguil ng pagpaparoo't parito. Ano ang hanap-buhay mo? Manunuba po ng niyog, at alila po ng aking biyanang babae. Sino ang nag-utos sa inyong looban ninyo ang kuartel? Wala po! Anong wala? Huwag kang magsinungaling at titimbain ka! ?sino ang nag-utos sa inyo? !Sabihin mo ang katotohanan! Ang katotohanan po! Sino? Sino po! Itinatanong ko sa iyo kung sino ang nag-utos sa inyong kayo'y mangag-alsa. Alin po bang alsa? Iyon, kung kaya ka doroon kagabi sa patio ng kuartel. Ah, guinoo! ang biglang sinabi ni Andong na nagdadalang kahihiyan. Sino nga ang may kasalanan ng bagay na iyan? Ang akin pong biyanang babae! Tawanan at pangguiguilalas ang sumunod sa mga salitang ito. Huminto ng paglakad ang alferez at tiningnan ng mga matang hindi galit ang kaawaawa, na sa pagkaisip na magaling ang kinalabasan ng kanyang mga sinabi, nagpatuloy ng pananalitang masaya ang anyo. Siya nga po; hindi po ako pinakakain ng aking biyanang babae kung di iyong mga bulok at wala ng kabuluhan; kagabi, ng ako'y umuwi rito'y sumakit ang aking tiyan, nakita kong na sa malapit ang patio ng kuartel, at aking sinabi sa sarili; Ngayo'y gabi, hindi ka makikita nino man. Pumasok ako ... at ng tumitindig na ako'y umalingawngaw ang maraming putukan: itinatali ko po ang aking salawal.... Isang hampas ng yantok ang pumutol ng kanyang pananalita. Sa bilangguan! ang iniutos ng alferez; ihatid siya ngayong hapon sa kabekera! TALABABA: sa tatlong araw! Amen!, !Amen! !Mabuhay si Salvi! !Mabuhay! Iba naman ang salitaan sa isang konvento. Nakita na ninyo? Iya'y isang nag-aral sa mga jesuita; !lumalabas sa Ateneo ang mga filibustero! ang sabi ng isang fraile. At ang mga kaaway ng mga fraile. Sinabi ko na: ipinapahamak ng mga jesuita ang lupaing ito, pinahahalay ang ugali ng kabataan; datapuwa't pinababayaan, sila't dahil sa gumuguhit sa papel ng ilang mga walang kawawaang kahig manok kung lumilindol.... At ang Dios ang nakakaalam kung papaano ang mga pagkakagawa! Siya nga, ?datapuwa't mangahas kayong sumalansang sa kanila? !Pagka nangnginig at gumagalaw ang lahat! ?sino ang makasusulat ng mga kahig-manok! !Wala, si pari Sekkhi!.... At nangagngingitian ng malaking pagpapawalang halaga. Nguni't ang mga sigwa? at ?ang mga bagyo? ang tanong ng isa ng matinding paglibak; hindi ba kadakidakilaan iyan? Sino mang mangingisda'y nahuhulaan ang mga bagay na iyan! Pagka ang namiminuno'y isang haling ... !sabihin mo sa akin kung ano ang anyo ng iyong ulo, at sasabihin ko sa iyo kung ano ang iyong panikad! Nguni't makikita rin ninyo kung nangagtatangkilikan ang mangagkakaibigan: halos hinihingi ng mga pamahayagang bigyan ng isang mitra (ng katungkulang pagka arzobispo u obispo) si pari Salvi. At kakamtan nga niya! !Masusunduan niya ang katungkulang iyan! Sa akala mo kaya? At hindi baga! Ngayo'y ibinibigay ang katungkulang iyan kahi't sa walang kabuluhang bagay. Nakakikilala ako ng isang sa lalong walang kabuluha'y nagkamit ng mitra: sumulat ng isang walang kawawaang aklat, ipinakilalang walang kaya ang mga _indio_ kung hindi sa mga gawain ng kamay ... !psh! !matatanda ng pangkaraniwan! Tunay nga! !Nakasisira sa religion ang ganyang karaming mga paglihis sa katuwiran! ang biglang sabi naman ng isa; kung may mga mata sana ang mitra at kanilang makita ang mga bao ng ulong sa kanila'y pagpuputungan.... Kung ang mga mitra sana'y pawang mga likha ng Naturaleza, ang dagdag naman ng isa, na ang tinig ay lumalabas sa ilong. _Natura abhorret vakuum ..._ Kaya nga kumakapit sa kanila; !ang pagkawalang laman ang sa kanila'y humahalina! ang sagot ng isa. Ang mga ito at iba pang mga bagay ang mga sabihan sa mga konvento, at ipinatatawad na namin sa mga bumabasa ang pagsasaysay ng mga ibang mga upasala na may mga kulay politiko, metafisiko at mahahanghang. Ating ihatid ang bumabasa sa bahay ng isang walang ano mang katungkulan, at sapagka't kakaunti ang kakilala natin sa Maynila'y doon tayo pumaroon sa bahay ni kapitang Tinong, ang lalaking mapag-anyaya, na ating nakitang pinipilit anyayahan si Ibarra upang papurihan siya ng isang dalaw. Sa mayama't maluang na salon ng kanyang bahay sa Tundo ay naroon si kapitang Tinong, nakaupo sa isang malapad na sillon, na hinahagpos ang noo't ang batok, na may anyong lubhang nahahapis, samantalang umiiyak at pinagwiwikaan siya ng kanyang asawang si kapitana Tinkhang, sa harap ng kanyang dalawang anak na babae, na nagsisipakinig mula sa isang sulok na hindi nangagsisiimik, nangatutulig at nangababagbag ang loob. Ay, Virgen sa Antipolo! ang sigaw ng babae. Ay, Virgen del Rosario at de la Korrea! !ay!, !ay! !Nuestra Senora de Novalikhes! Nanay! ang sa kanya'y sinabi ng bunso sa kanyang mga anak na babae. Sinasabi ko na sa iyo! ang ipinatuloy ng babae, na pagsisi ang anyo; sinasabi ko na sa iyo! !ay Virgen del Karmen, ay! Nguni't hindi ka naman nagsasabi sa akin ng ano man! ang ipinangahas isagot ni kapitang Tinong na napapaiyak; baligtad, sinasabi mo sa aking mabuti ang aking guinagawa sa pagmamalimit ko sa bahay na iyon at manatili sa pakikipag-ibigan kay kapitang Tiago, sa pagka't ... sa pagka't mayaman ... at sinabi mo sa aking.... Ano? ?ano ang sinabi ko sa iyo? !Hindi ko sinasabi sa iyo iyan, wala akong sinasabing ano man sa iyo! !Ay! !kung pinakinggan mo sana ako! Ngayo'y ako ang bibigyan mong kasalanan! ang itinutol ng masaklap na tinig, at saka tumampal ng malakas sa kamay ng sillon; hindi mo ba sinabi sa aking magaling ang aking guinawa na siya'y aking inanyayahang kumain dito sa atin, sa pagka't palibhasa'y mayaman ... sinasabi mong hindi dapat tayong makipagkaibigan kung di sa mayayaman lamang? !Aba! Tunay ngang sinabi ko iyan sa iyo, sa pagka't ... sa pagka't wala ng magagawa; wala kang guinagawa kung hindi purihin siya; _don Ibarra_ dito, _don Ibarra_ doon, _don Ibarra_ sa lahat ng panig, !abaa! Datapuwa't hindi ko inihatol sa iyong makipagkita ka sa kanya o makipagsalitaan ka sa kanya sa pagkakapisang iyon; hindi mo maikakaila ito sa akin. Nalalaman ko bang paparoon siya roon? Aba! !dapat mong maalaman! Paano? ?siya'y hindi ko man lamang nakikilala pa niyon? Aba! !dapat mo siyang makilala! Nguni't Tinkhang, !paano'y niyon ko lamang siya nakita, at niyon ko lamang naman naringig na siya'y pinag-uusapan! Aba! !dapat sanang nakita mo siya ng una, naringig ang usapan tungkol sa kanya, sa pagka't lalaki ikaw, may salawal ka at bumabasa ka ng _Diario de Manila!_ ang di mabiling na sagot ng asawa, kasabay ng pagpapahatid sa kanya ng kakilakilabot na irap. Walang maalamang itutol si kapitan Tinong. Hindi pa nasiyahan si kapitana Tinkhang sa kanyang pagwawaguing ito'y pinaksang siya'y papangguipuspusin, kaya't sa kanya'y lumapit na nakasuntok. Kaya ba nagpagal ako ng mahabang panahon at nagtipid ng hindi kawasa, at ng dahil sa iyong kahalinga'y ipahamak mo ang bunga ng aking mga pagod? ang ipinagwika sa kanya, Ngayo'y paririto sila't ng ikaw ay dalhin sa tapunan, huhubaran kami ng ating pag-aari, gaya ng nangyari sa asawa ni ... !Oh, kung lalaki lamang ako! !kung lalaki lamang ako! At ng makita niyang tumutungo ang kanyang asawa, muling nagpasimula ng pagtanguyngoy, nguni't lagui ring inuulit: Ay, kung lalaki lamang ako! !kung lalaki lamang ako! At kung naguing lalaki ikaw, ang itinanong sa kawakasan ng lalaking nadadalimumot na, ano sana ang gagawin mo? Ano? !aba!, !aba!, !aba! !ngayon di'y haharap ako sa Kapitan General, upang ako'y humandog sa pakikihamok laban sa mga nanghihimagsik, ngayon din! Nguni't ?hindi mo ba nababasa ang sinasabi ng _Diario?_ !Basahin mo! <<Nasugpo ng boong higpit, lakas at katigasan ang kaliluhang imbi at kasamasamaan, at hindi malalao't daramdamin ng mga suwail na kaaway ng Inang Bayan at ng kanilang mga kainalam, ang boong bigat at kabangisan ng mga kautusan>> ... ?nakita mo na? wala ng himagsikan. Hindi kailangan, dapat kang humarap na gaya ng guinawa ng madla ng taong 72, at nangakaligtas nga naman. Siya nga! humarap din si pari Burg.... Datapuwa't hindi natapos ang salita; tinakbo siya ng babae at tinakpan ang kanyang bibig. Hala! !sabihin mo ang pangalang iyan at ng bukas di'y bitayin ka sa Bagumbayan ?Hindi mo ba nalalamang sukat na ang saysayin ang pangalang iyan upang parusahan ka, na hindi kailangan ang gumawa pa ng _kausa?_ !Hala! !sabihin mo! Kahi't ibiguin man ni kapitan Tinong sundin ang utos ng kanyang asawa'y hindi rin mangyayari; natatakpan ang kanyang bibig ng dalawang kamay ng kanyang asawa, at iniipit ang kanyang maliit na ulo laban sa likuran ng sillon, at marahil namatay sa pagkainis ang abang lalaki kung hindi namag-itan ang isang bagong dumating na tao. Ito'y ang kanilang pinsang si Primitivo, na nasasaulo ang Amat, isang lalaking may mga apat na pong taon ang gulang, malinis ang pananamit, titiyanin at may katabaan. _?Quid video?_ ang biglang sinabi; ano ang nangyayari? _?Quare?_!.. Nguni't bago magsalita ako, _?Quid quaeritis? Nihil est in intellektu quod prius non fuerit in sensu; nihil volitum quin praekognitum,_.... _!Vae illis! Ubi est fumus ibi est ignis! Similis simili gaudet; alqui Ibarra ahorkatur, ergo ahorkaberis!_....; sabihin mong iya'y handog dahil sa pasko. Sarhan ninyo ang mga bintana, ang mga pinto, at sino mang magtanong sa aking pinsan, sabihin ninyong may sakit na mabigat. Samantala'y susunuguin ko ang lahat ng mga sulat, mga papel at mga libro at ng huwag silang makakita ng ano man, gaya ng guinawa ni don Krisostomo. _Skripti testes sunt! Quod medikamenta, non sanant, ferrum sanat, quod ferrum non sanat, ignis sanat _ ay binasa niya ang pangalan: <<Mga revolukion ng mga globo sa langit>> (mga ganap na pag-inog ng mga planeta sa kanilang talagang tinatakbuhan), na sinulat ni Koperniko; !pfui! _!ite maledikti, in ignem kalanis!_ ang biglang sinabi at saka inihaguis sa ningas. !Mga revolukion at saka si Koperniko pa! !Patong patong na kasalanan! Kung di dumating ako sa kapanahunan ... <<Ang kalayaan ng Filipinas>>; !Tatata! !pagka mga libro! !Sa apoy! At sinunog ang mga librong walang kaanoano mang kasamaan, na sinulat ng mga taong walang malay. Hindi man lamang nakaligtas ang nagngangalang <<Kapitang Juan>>, na napakawalang sala. May katuwiran si pinsang Primitivo: nagbabayad ang mga walang kasalanan sa mga sala ng mga makasalanan. Nang makaraan ang apat o limang oras ay pinagsasalitaanan ang kasalukuyang mga nangyayari sa isang pulong ng mga nagmamataas, sa loob ng Maynila. Sila'y karamihang matatandang babae at mga dalagang matatandang nakaka-ibig mag-asawa, mga asawa o mga anak na babae ng mga kawani ng pamahalaan, nangakasuot ng bata, nangagpapaypay at nangaghihikab. Kapanayam ng mga lalaki, na kawangis din naman ng mga babaeng sa kanilang pagmumukha'y nahihiwatigan kung ano ang kanilang pinag-aralan at ang kanilang pinagbuhatan, ang isang guinoong may katandaan na, maliit at pingkaw, na pinagpipitaganan ng mga naroroon, at siya nama'y nagpapakita sa kanyang mga kaharap ng isang pagpapawalang halaga sa kanyang hindi pag-imik. Ang katotohanan ay dating totoong nasususot ako sa mga fraile at sa mga guardia kivil, dahil sa kagaspangan ng kanilang mga asal, ang sabi ng isang matabang guinoong babae; ngunit ngayong nakikita ko ang sa kanila'y pinakikinabang at ang kanilang mga paglilingkod, halos aking ikagagalak na pakasal sa alin man sa kanila. Makabayan ako. Gayon din ang sabi ko! ang idinagdag ng isang babaeng payat; sayang at ngayo'y wala rito ang naunang gobernador; kung siya ang naririto'y lilinising parang <<patena>> ang bayang ito! At malilipol ang mga lahi ng mga filibusterillo! Hindi ba ang sabiha'y marami pa ang mga pulong kinakailangang padalhan ng mga mamamayan doon. !Bakit hindi itapon doon ang ganyan karaming mayayabang na mga indio! Kung ako ang kapitan general.... Mga guinoong babae, anang pingkaw; nalalaman ng kapitan general kung ano ang kanyang katungkulan; ayon sa aking naringig ay totoong galit na galit siya; sa pagka't kanyang pinuspos ng mga biyaya ang Ibarrang iyan. Pinuspos ng mga biyaya! ang inulit ng payat na babae, na nagpapaypay ng malaki ang poot; tingnan na nga lamang ninyo ang pagka hindi marunong kumilala ng utang na loob nitong mga indio! ?Mangyayari bagang sila'y ipalagay na mga tao sa pagpapanayam? !Jesus! At ?nalalaman ba ninyo ang aking naringig? ang tanong ng isang militar. Tingnan natin! Ano iyon? Ano ang sinasabi nila? Pinagtitibay ng mga taong mapaniniwalaan, anang militar sa guitna ng lalong malaking hindi pag-imik ng madla; na ang lahat ng mga kaingayang iyon sa pagtatayo ng isang paaralan ay wala kung di pawang katakata lamang. Jesus! ?nakita na ninyo? ang biglang sinabi ng mga babae, na nangag sisipaniwala na sa katakata. Isang sangkalan lamang ang paaralan; ang banta niya'y magtayo ng isang kuta, at ng buhat doo'y makapanganlong kung sila'y lusubin na namin.... Jesus! !pagkalakilaking kataksilan! Ang isang indio nga lamang ang tanging makapagtataglay ng ganyang pagkaimbiimbing mga isipan, ang biglang sinabi ng babaeng mataba. Kung ako ang kapitan general, nakita sana nila ... nakita sana nila.... Gayon din ang sabi ko! ang biglang sinabi naman ng babaeng payat na ang pingkaw ang kinakausap. Darakpin ko ang lahat ng abogadillo, kleriguillo, mangangalakal, hindi ko na pagagawan pa ng _kausa_ at sila'y aking itatapon o ipadadala sa ibang lupain. !Bawa't masama'y bunutin pati ng ugat! Aba, sabihana'y kastila ang magugulang ng filibusterillong iyan! ang pahiwatig ng pingkaw na hindi tumitingin kangino man. Ah, gayon pala! ang sinabing mariin ng hindi masiyahang babaeng mataba; kailan ma'y ang mga haluan ang dugo! !sino mang indio'y hindi nakawawatas ng panghihimagsik! !Mag-alaga ka nga naman ng mga uwak! !mag-alaga ka nga naman ng mga uwak!... Nalalaman ba ninyo ang naringig kong salitaan? ang itinanong ng isang babaeng haluan ang dugo (mestiza), na sa gayong paraa'y pinutol ang salitaan. Ang asawa raw ni kapitang Tinong ... ?naaalaala ba ninyo? iyong may-ari ng bahay na ating pinagsayawan at hinapunan niyong fiesta sa Tundo.... Iyon bang may dalawang anak na babae? ?at ano? Aba, ang babaeng iyo'y bagong kahahandog ngayong hapon sa kapitan general ng isang singsing na isang libong piso ang halaga! Lumingon ang pingkaw. Siya nga ba? ?at bakit? ang tanong na numiningning ang mga mata. Ang sabi raw ng babae, iyon daw ay bigay niyang papasko.... Isang buwan pa muna ang lalampas bago dumating ang pasko! Marahil nanganganib na baka lagpakan siya ng sigwa ... ang pahiwatig ng babaeng mataba. At kaya siya'y kumukubli, ang idinugtong ng babaeng payat. Ang pagsasanggalang kahi't hindi pinupukol nino man ay pagpapakilalang tunay na may kasalanan. Iyan nga ang sumasaisip ko; tinamaan ninyo ang sugat. Kinakailangang tingnang magaling iyan, ang hiwatig ng pingkaw; nanganganib akong baka riya'y may nakakulong na pusa. Nakakulong na pusa! iyan nga! iyan nga sana ang sasabihin ko! ang inulit ng babaeng payat. At ako, ang sinabi naman ng isang babae, na umagaw ng pananalita sa payat; ang asawa ni kapitang Tinong ay napakaramot ... hangga ngayo'y hindi pa tayo pinadadalhan ng ano mang hangdog, gayong tayo'y napaparoon na sa kanyang bahay. Tingnan ninyo, pagka ang isang maramot at makamkam ay nagbibitiw ng isang handog na isang libong piso'y ... Nguni't totoo ba iyan? ang tanong ng pingkaw. At napakatotoo! !at napakatunay! sinabi sa aking pinsang babae ng nangingibig sa kanya, na ayudante ng kapitan general. At halos ibig kong akalaing ang singsing na iyon ang suot ng panganay ng araw ng kafiestahan. !Siya'y lagui ng batbat ng mga brillante! Siya'y isang tindahang lumalakad! Isang paraan din namang magaling upang makapagbili, na gaya rin ng alin man sa ibang mga paraan. Nang huwag ng bumili pa ng isang tautaohan o bumayad pa ng isang tindahan.... Linisan ng pingkaw ang pulong na iyon sa pamamag-itan ng isang dahilan. At ng makaraan ang dalawang oras, ng nangatutulog na ang lahat, tumangap ang ilang namamayan sa Tundo ng isang anyaya sa pamamag-itan ng mga sundalo ... Hindi mapabayaan ng Punong may kapangyarihang ang mga tanging taong mga mahal at may mga pag-aari ay matulog sa kanilang bahay, na hindi magaling ang pagkakaingat at bahagya na ang lamig: ang pagtulog sa Fuerza ng Santiago at iba pang mga bahay ng gobierno'y lalong tiwasay at nagsasauli ng lakas. Kasama sa mga taong itong pinakamamahal ang kaawa-awang si kapitang Tinong. TALABABA: , nangagbalik na naman sa kanikanilang bahay, pagkatapos ng ilang araw ng kanilang pagliliwaliw sa mga bahay ng gobierno. Ang kapitan general din ang siyang sa kanila'y nagpalayas sa mga tahanang kanyang pinamamahalaan, palibhasa'y ipinalagay niyang hindi sila karapatdapat na manatili roon, bagay na lubhang ipinagdamdam ng pingkaw, na ibig sanang ipagsaya ang malapit ng dumating na pasko sa kasamahan ng gayong mayayaman at masagana. Umuwi sa kanyang bahay si kapitang Tinong na may sakit, putlain at namamaga, hindi nakagaling sa kanya ang pagliliwaliw, at lubhang nagbago, na ano pa't hindi nagsasalita ng kataga man lamang, hindi bumabati sa kanyang mga kasambahay, na tumatangis, nagtatawa, nagsasalita at nangahahaling sa galak ng loob. Hindi na umaalis sa kanyang bahay ang kahabaghabag na tao, at ng huwag lumagay sa panganib na makabati sa isang filibustero. Kahi't ang pinsan mang si Primitivo, baga man taglay niya ang boong karunungan ng mga tao sa una, ay hindi makuhang siya'y mapaimik. _Krede, prime,_ ang sabi sa kanya; pinisil sana nila ang liig mo kung hindi ko sinunog ang lahat mong mga papel; datapuwa't kung nasunog ko sana ang boong bahay, hindi man lamang sana hinipo kahi't ang buhok mo. Pero _quod eventum, eventum; Grakias agamus Domino Deo quia non in Marianis Insulis es, kamoles seminando_, na gumanap ng kanyang katungkulan ng boong kasipaga't pagmamalasakit. Liban na lamang sa ilang mga talatang may kulabong pananalita, na isinulat ng binatang ito sa isang babae, bago siya yumaong ang tungo'y sa Europa, mga talatang kinakitaan ng fiskal ng isang balak at isang bala laban sa Gobierno, na kanyang kinilalang siya nga ang may sulat, walang nasumpungang ano mang bagay na mapanghawakan upang siya'y mabigyang kasalanan. At ang _deklarakion_ (sinaysay) ng tulisan bago siya mamatay? Nasunduan ng defensor na mawal-ang halaga, sa pagka't ayon din sa tulisang iyon, sila'y hindi nakipag-usap kailan man sa binata, kung di sa isang nagngangalang Lukas lamang, na kanyang kaaway, ayon sa napatotohanan, at nagpakamatay, marahil sa sigaw ng sariling budhi. Napatotohanang pawang taksil na gagad lamang ang mga letra ng kasulatang nakuha sa bangkay niya, sa pagka't ang letra'y katulad ng dating letra ni guinoong Ibarra ng panahong may pitong taon na ngayon ang nakararaan, datapuwa't hindi katulad ng letra niya ngayon, bagay na nagpapasapantahang ang gumamit na huwaran ay itong sulat na guinamit upang siya'y isumbong. Hindi lamang ito, sinasabi ng defensor, na kung di raw kinilalang siya ang may titik ng sulat na iyon, malaki sanang kagalingan ang sa kanya'y nagawa, datapuwa't pagkakita niya sa sulat na iyo'y namutla siya, nasira ang loob at pinagtibay ang lahat ng doo'y natititik. Ang sabi po ninyo, ang tanong ng isang frankiskano; ay nauukol ang sulat na iyon sa isang babaeng kanyang pinagpadalhan, ?ano at dumating sa kamay ng fiskal? Hindi sumagot ang teniente; tinitigang sandali si pari Salvi, at saka lumayo, na pinipilipit na nangangatal ang matulis na dulo ng kanyang balbas na ubanin, samantalang pinag-uusapan ng mga iba ang mga bagay na iyon. Diya'y nakikita ang kamay ng Dios! anang isa; kinasusutan siya pati ng mga babae. Ipinasunog ang kanyang bahay, sa akala niyang sa gayo'y makaliligtas siya, datapuwa't hindi niya naisip ang nakalingid, sa makatuwid baga'y ang kanyang kaagulo, ang kanyang _babae,_ ang idinugtong ng isang tumatawa. Talaga ng Dios! !Santiago, ipagtanggol mo ang Espana! Samantala'y huminto ang matandang militar, sa isa sa kanyang pagpaparoo't parito, at lumapit kay Maria Klara, na nakikinig ng salitaan, hindi kumikilos sa kanyang kinauupuan; sa mga paanan niya'y naroroon ang mga bulaklak. Kayo po'y isang dalagang totoong matalino, ang marahang sinabi sa kanya ng teniente, magaling po ang inyong guinawa ng inyong pagkakabigay ng sulat ... sa ganyang paraa'y makaaasa kayong dalawa sa isang mapanatag na hinaharap. Nakita ng dalagang lumalayo ang teniente na ang mga mata'y anyong na hahaling at kinakagat ang mga labi. Sa kagalingang palad ay nagdaan si tia Isabel. Nagkaroon si Maria Klara ng kasukatang lakas upang siya'y tangnan sa damit. Tia! ang ibinulong. Ano ang nangyayari sa iyo? ang itinanong ni tia Isabel, na gulat, ng kanyang mamasdan ang mukha ng dalaga. Ihatid po ninyo ako sa aking kuarto! ang ipinakiusap, at saka bumitin sa kamay ng matanda upang makatindig. May sakit ka, anak ko? ?Tila nawalan ikaw ng mga buto? ?ano ang nangyayari sa iyo? Isang hilo ... ang dami ng tao sa salas ... ang dami ng ilaw ... kinakailangan kong magpahinga. Sabihin po ninyo sa tatay na matutulog ako. Nanglalamig ka! ?ibig mo ba ang kha? Umiling si Maria Klara, sinarhan ng susi ang pinto ng kanyang tulugan, at salat na sa lakas ay nagpatihulog sa sahig, sa paanan ng isang larawan at saka humagulhol: Ina! !ina! !aking ina! Pumapasok ang liwanag ng buwan sa bintana at sa pintuang kanugnog ng batalang bato. Nagpapatuloy ang musika ng pagtugtog ng masasayang _vals_; dumarating hanggang sa tulugan ang mga tawanan at ang alingawngaw ng mga salitaan; makailang tumugtog sa kanyang pintuan ang kanyang ama, si tia Isabel, si dona Viktorina at pati si Linares, datapuwa't hindi kumilos si Maria Klara: malakas na hingal ang tumatakas sa kanyang dibdib. Nagdaan ang mga horas: natapos ang mga katuwaan sa mesa, nariringig ang sayaw, naupos ang kandila at namatay, datapuwa't nanatili ang dalaga sa hindi pagkilos sa tablang sahig, na liniliwanagan ng buwan, sa paanan ng larawan ng Ina ni Jesus. Untiunting nanag-uli ang bahay sa katahimikan, nangamatay ang mga ilaw, muling tumawag si tia Isabel sa pintuan. Aba, nakatulog! anang tia ng sabing malakas; palibhasa'y bata't walang ano mang pinaninimdim, tumutulog na parang patay. Nang lubha ng tahimik ang lahat; nagtindig si Maria Klara ng marahan at lumingap sa kanyang paligid: namasid ang batalang bato, ang maliliit na mga balag, na napapaliguan ng mapanglaw na liwanag ng buwan. Isang mapanatag na hinaharap! !Tumutulog na parang patay! ang sinabi ng marahan at saka tinungo ang batalang bato. Nagugupiling ang kiudad, walang nariringig na manakanaka kung di ang ugong ng isang kokheng nagdaraan sa tulay na kahoy sa ibabaw ng ilog, na ilinarawan ng payapang tubig nito ang sinag ng buwan. Tumingala ang dalaga sa langit na ang kalinisa'y wangis sa zafir; marahang hinubad ang kanyang mga sinsing, mga hikaw, mga aguja at peineta, inilagay niya ang lahat ng ito sa palababahan ng batalan at tiningnan ang ilog. Huminto ang isang bankang tiguib ng damo sa paanan ng ahunang nalalagay sa bawa't bahay na na sa pampangin ng ilog. Isa sa dalawang lalaking nakasakay sa bangkang iyon ay pumanhik sa hagdanang bato, linundag ang pader, at ng makaraan ang sandali'y naringig ang kanyang mga paglakad na pumapanhik sa hagdanan ng batalan. Nakita siya ni Maria Klarang tumiguil pagkakita sa kanya, nguni't sumandal lamang, sa pagka't untiunting lumapit at tumiguil ng tatlong hakbang na lamang ang layo sa dalaga. Umudlot si Maria Klara. Krisostomo! ang sinabing marahang puspos ng takot. Oo, ako'y si Krisostomo! ang isinagot ng binata ng boong kapanglawan. Kinuha ako sa bilangguang pinag absangan sa akin ng aking mga kaibigan, ni Elias, isang kaaway, isang taong may katuwirang ako'y pagtamnan ng galit. Sumunod sa mga salitang ito ang isang mapanglaw na hindi pag-imik; tumungo si Maria Klara at inilawit ang dalawang kamay. Nagpatuloy ng pananalita si Ibarra: Isinumpa ko sa piling ng bangkay ng aking inang ikaw ay aking paliligayahin, kahi't ano man ang aking karatnan! Mangyayaring magkulang ikaw sa iyong isinumpa, siya'y hindi mo ina; nguni't ako, palibhasa'y ako ay anak niya, pinakadadakila ko ang pag-aalaala sa kanya, at kahi't nagdaan ako sa libolibong panganib, naparito ako't upang tuparin ang aking isinumpa, at itinulot ng pagka-kataong ikaw rin ang aking makausap. Maria, hindi na tayo magkikitang muli; bata ka at baka sakali'y sisihin ka ng iyong sariling budhi ... naparito ako upang sa iyo'y sabihin, bago ako pumanaw, na pinatatawad kata. !Ngayon, kahimana-wari'y lumigaya ka, at paalam! Binanta ni Ibarrang lumayo, datapuwa't piniguil siya ng dalaga. Krisostomo! anya; sinugo ka ng Dios at ng ako'y iligtas sa walang kahulilip na kapighatian ... !pakinggan mo ako at saka mo ako hatulan! Matimyas na bumitiw sa kanya si Ibarra. Hindi ako naparito't ng hingan katang sulit ng guinawa mo ...; naparito ako't ng bigyan katang kapayapaan. Aayaw ako ng kapayapaang inihahandog mo sa akin; ako ang magbibigay sa akin din ng kapayapaan! Pinawawal-an mo akong halaga, at ang pagpapawalang halaga mo'y siyang sampong sa kamatayan ko'y magbibigay kapaitan! Namalas ni Ibarra ang masilakbong sama ng loob at pagpipighati ng abang babae, at tinanong niya ito kung ano ang hinahangad. Na ikaw ay maniwalang sininta ko ikaw kailan man! Ngumiti ng boong saklap si Krisostomo. Ah! !nagkukulang tiwala ka sa akin, nagkukulang tiwala, ka sa iyong katoto sa kamusmusan, na kailan ma'y hindi ikinaila sa iyo ang isa man lamang na kaisipan! ang biglang sinabi ng dalaga na nagpipighati. Aking natatarok ang iniisip mo! Pagka napagtanto mo ang aking buhay, ang malungkot na buhay na ipinatanto sa akin ng panahong ako'y may sakit, mahahabag ka sa akin at hindi mo ngingitian ng ganyan ang aking dalamhati. ?Bakit baga't hindi mo pa binayaang ako'y mamatay sa mga kamay ng hangal na gumagamot sa akin? !Ikaw sana't ako'y liligaya! Nagpahingang sumandali si Maria Klara't saka nagpatuloy ng pananalita: Inibig mo, nagkulang tiwala ka sa akin, patawarin nawa ako ng aking Ina! Sa isa sa mga kalaguimlaguim na gabi ng aking masaklap na pagkakasakit, ipinahayag sa akin ng isang tao ang pangalan ng aking tunay na ama, at ipinagbawal sa aking ikaw ay aking sintahin ... liban na lamang kung ang akin ding ama ang magpatawad sa iyo sa paglabag na sa kanya'y iyong guinawa! Umudlot si Ibarra at nagugulumihanang tinitigan ang dalaga. Oo, ang ipinagpatuloy ni Maria Klara; sinabi sa akin ng taong iyong hindi maitutulot ang ating pag-iisang katawan, sa pagka't ibabawal sa kanya ng kanyang sariling budhi, at mapipilitang kanyang ihayag, kahi't magkaroon ng malaking kasiraan ng puri, sa pagka't ang aking ama'y si.... At saka ibinulong sa tainga ng binata ang isang pangalang sa kahinaan ng pagsasasalita'y si Ibarra lamang ang nakaringig. Ano ang aking magagawa? ?Dapat ko bang yurakin dahil sa aking pagsinta ang pag-aalaala ko sa aking ina, ang kapurihan ng aking amaamahan at ang dangal ng aking tunay na ama? ?Magagawa ko ba ito na hindi ikaw ang unaunang magpapawalang halaga sa akin? Nguni't ang katibayan, nagkaroon ka ba ng katibayan? !Nangangailangan ikaw ng katibayan! ang biglang sinabi ni Krisostomo, na parang sinasakal. Dinukot ng dalaga sa kanyang dibdib ang dalawang papel. Narito ang dalawang sulat nang aking ina, dalawang sulat na itinitik sa guitna ng mataos na sigaw ng sariling budhi ng panahong taglay pa niya ako sa kanyang tiyan. Tanggapin mo't iyong basahin, at iyong makikita kung paano ang kanyang pagsumpa sa akin at paghahangad na ako'y mamatay ..., ang aking kamatayang hindi nasunduan, baga man pinagpilitan ng aking ama, sa pamamag-itan ng mga gamot! Nalimutan ang mga sulat na ito nang aking ama, sa bahay na kanyang tinahanan, nakuha ng taong iyon at iningatan, at kaya lamang ibinigay sa akin ay nang palitan ko ng iyong sulat ..., di umano'y ng siya raw ay makaasang hindi ako pakakasal sa iyo kung walang kapahintulutan ang aking ama. Buhat ng daladalahin ko sa aking katawan ang dalawang sulat na iyang naguing kapalit ng sulat mo, nakakaramdam ako ng lamig sa aking puso. Aking ipinahamak ikaw ipinahamak ko ang aking sinta.... ?ano ang hindi gagawin ng isang anak na babae sa ikagagaling ng isang inang patay na at ng dalawang amang kapuwa buhay? ?Akin bang masasapantaha man lamang kung saan gagamitin ang iyong sulat? Nanglulumo si Ibarra. Nagpatuloy si Maria Klara: Ano pa ang nalalabi sa akin? ?masasabi ko ba sa iyo kung sino ang aking ama, masasabi ko ba sa iyong humingi ka sa kanya ng tawad, sa iyo pa namang anak ng pinapaghirap niya ng hindi kawasa? ?masasabi ko ba sa aking ama na ikaw ay patawarin, masasabi ko ba kanyang ako'y kanyang anak, ako pa namang pinakahangadhangad niya ang aking kamatayan? !Wala na ngang nalalabi sa akin kung hindi ang pagtitiis, ingatan ko sa sarili ang lihim at mamatay sa pagpipighati!... Ngayon, kaibigan ko, ngayong nalalaman mo na ang buhay ng iyong abang si Maria, ?mangyayari pa bang maidulot mo pa sa kanya iyang pagpapawalang halagang ngiti? Maria, ikaw ay isang santa! Lumiligaya ako, sa pagka't, ako'y iyong pinaniniwalaan.... Gayon man, ang idinugtong ng binata, na nagbago ng anyo ng tinig, nabalitaan kong mag-aasawa ka raw.... Oo, at humagulhol ang dalaga; hinihingi sa akin ng aking ama ang pagpapakahirap na ito ... baga man hindi niya katungkula'y sininta niya ako't kanyang pinakain, tinutumbasan ko ang utang na loob na ito, sa pagbibigay kapanatagan sa kanya, sa pamamag-itan nitong bagong pakikimag-anak na ito, ngunit.... Nguni't.... Hindi ko lilimutin ang pagtatapat na aking isinumpa sa iyo. Ano ang inaakala mong gawin? ang idinugtong ni Ibarra, at pinagsisikapang basahin sa kanyang mga mata ang kanyang balak. Madilim ang hinaharap na panahon at na sa kadiliman ang Palad! Hindi ko nalalaman ang aking gagawin; nguni't talastasin mong minsan lamang kung ako'y umibig, at kung walang pag-ibig ay hindi ako kakamtan nino man. At ikaw, ?ano ang kasasapitan mo? Ang kalagayan ko'y isang bilanggong tanan ... tumatakas ako. Hindi malalao't malalaman ang aking pagkatakas, Maria.... Tinangnan ni Maria Klara ng dalawang kamay ang ulo ng binata, hinagkang muli't muli ang mga labi, niyakap niya siya, at saka biglang linayuan pagkatapos. Tumakas ka! !tumakas ka! anya; tumakas ka, paalam! Tinitigan siya ni Ibarra ng mga matang nagniningning; nguni't sa isang hudyat ng dalaga'y lumayo ang binatang tila lango, hahapayhapay.... Muling linukso ang pader at sumakay sa bangka. Tinatanaw siya sa paglayo ni Maria Klarang nakadungaw sa palababahan ng batalan. Nagpugay si Elias at niyukuran siya ng boong galang. TALABABA: , samantalang sa kabilang _rejas_ nama'y tumatanaw sa daan si Sinang, ang kanyang pinsang si Viktoria at ang magandang si Iday. Nagpapasimula ng pagsikat ang buwang patunaw sa naaabot ng paningin at pinapagkukulay guinto ang mga alapaap, mga kahoy at mga bahay, at tuloy nangagbibigay ng mahahaba't wari'y mga fantasmang mga anino. Hindi kakaunti ang inyong kapalarang lumabas, na alinsunod sa pasya ng hukom ay walang kasalanan, sa mga panahong ito! ang sabi ni kapitang Basilio kay don Filipo; tunay nga't sinunog nila ang inyong mga libro, nguni't lalong malaki ang nangawala sa mga iba. Lumapit sa _rejas_ ang isang babae at tumingin sa dakong loob. Nagniningning ang kanyang mga mata, namamayat ang kanyang mukha, lugay at gusot ang kanyang mga buhok, binibigyan siya ng buwan ng kakaibang anyo. Si Sisa! ang biglang sinabi ni don Filipo, at saka siya humarap kay kapitang Basilio, samantalang lumalayo ang ulol na babae. Hindi po ba na sa sa bahay siya ng mediko? ang itinanong; gumaling na po ba? Ngumiti ng masaklap si kapitang Basilio. Natakot ang medikong siya'y isumbong na kaibigan ni don Krisostomo, at ang guinawa'y pinaalis si Sisa sa kanyang bahay. Ngayo'y muling nagpapakabikabila na namang ulol na gaya ng dati, umaawit, hindi gumagawa ng masama kangino man at natitira sa gubat.... Ano ano pa po ang mga nangyari sa bayan mula ng umalis kami rito? Nalalaman kong tayo'y may kurang bago at bagong alferez.... Katakotakot na mga panahon, umuudlot ang kataohan! ang ibinulong ni kapitang Basilio, na ang nakaraan ang iniisip. Tingnan po ninyo, kinabukasan ng inyong pag-alis ay nasumpungang patay ang sakristang mayor, nakabitin sa palupo ng kanyang bahay. Dinamdam na totoo ni pari Salvi ang kanyang pagkamatay at sinamsam na lahat ang kanyang mga papel. Ah, namatay rin ang filosofo Tasio, at ibinaon siya sa libingan ng mga insik. Kahabaghabag naman si don Anastasio! ang ibinuntong hininga ni don Filipo, at ang kanyang mga libro? Sinunog na lahat ng mga madasalin, sa pagka't sa ganya'y inaakala nilang sila'y mararapat sa Dios. Wala akong nailigtas kahi't ang libro man lamang ni Kikeron ... walang guinawang ano man ang gobernadorkillo upang sansalain ang gayong gawa. Kapuwa hindi umimik ang dalawa. Nariringig ng sandaling iyon ang awit na kahapishapis at mapanglaw ng ulol na babae. Nalalaman mo ba kung kailan ang kasal ni Maria Klara, ang tanong ni Iday kay Sinang. Hindi, ang isinagot nito; tumanggap ako ng isang sulat ni Maria Klara, nguni't aayaw kong buksan sa takot na aking maalaman. !Kaawaawa si Krisostomo! Ang balita'y kung di kay Linares, si kapitang Tiago'y nabitay sana, ?ano ang kahihinatnan ni Maria Klara? ang pahiwatig ni Viktoria. Nagdaan ang isang batang lalaking pipilaypilay; tumatakbong ang tungo'y sa plaza na pinanggagalingan ng awit ni Sisa. Siya'y si Basilio. Nasumpungan ng bata ang kanyang bahay, na walang tao at guiba; pagkatapos ng maraming pagtatanong, ang kanyang nausisa lamang ay ang kanyang ina'y ulol at nagpapagalagala sa bayan; wala siyang kabalibalita kay Krispin. Kinain ni Basilio ang luha, linunod ang kanyang pighati, hindi na nagpahinga't hinanap ang kanyang ina. Dumating sa bayan, ipinagtanong ang kanyang ina, at dumating ang awit sa kanyang mga tainga. Piniguilan ng kulang palad ang pangangatal ng kanyang mga binti at nag-akalang tumakbo't ng payakap sa kanyang ina. Linisan ng ulol na babae ang plaza't tinungo ang tapat ng bahay ng bagong alferez. Ngayo'y gaya rin ng unang may isang bantay na sundalo sa pintuan, at isang ulo ng babae ang siyang nanungaw sa bintana, nguni't hindi na ang Medusa, ngayo'y isang bata ang gulang; hindi pawang sawing palad ang bawa't alferez. Nagpasimula ng pag-awit si Sisa sa tapat ng bahay, na tinititigan ang buwang nagduruyan sa isang langit na azul at napapag-itanan ng mga alapaap na kulay guinto. Nakikita siya ni Basilio'y hindi makapangahas lumapit, at marahil hinihintay niyang umalis doon; lumalakad sa magkabilakabila, nguni't pinangingilagan ang paglapit sa kuartel. Pinakikinggang magaling ng babaeng bata pang na sa sa bintana ang awit ng ulol na babae, at ipinag-utos sa bantay na sundalong papanhikin ang ulol na iyon sa kuartel. Pagkakita ni Sisang lumalapit ang sundalo at ng maringig ang tinig nito, sa malaking takot ay nagpakatakbotakbo, at ang Dios ang nakakaalam kung paano ang pagtakbo ng isang ulol. Sinundan siya ni Basilio, at sa panganganib na baka hindi na niya makita'y tumakbo at nalimutan tuloy ang sakit ng kanyang mga paa. Tingnan na nga lamang ninyo kung paano ang paghabol ng batang iyan sa ulol na babae! ang sigaw na nagagalit ng isang alilang babae, na na sa daan. At ng makita niyang ipinagpapatuloy ang paghagad sa ulol na babae, dumampot ng isang bato't inihaguis sa bata, at sinabi: Ayan ang iyo! !pagkasayangsayang at natatali ang aso! Naramdaman ni Basilio ang isang pukol sa kanyang ulo, nguni't nagtuloy ng pagtakbo at hindi inalumana. Tinatahulan siya ng mga aso, sumisigaw ang mga gansa, binubuksan ang mga ibang bintana at may sumusungaw na isang mapagusisa, at sinasarhan naman ang ibang bintana, sa panganganib na baka iyo'y kawangis din ng gabi ng mga kaguluhan. Dumating sila sa labas ng bayan. Nagpasimula si Sisa ng paghina ng pagtakbo; malaking totoo ang kalayuan niya sa humahabol sa kanya. Nanay, ako po! ang isinigaw sa kanya ng siya'y matanawan. Bahagya lamang naringig ng ulol na babae ang tinig ay nagpasimula na naman ng pagtakas. Nanay, ako po! ang isinigaw ng bata na walang pagkasiyahan sa pighati. Hindi nakakaringig ang ulol na babae, sinusundan siya ng anak na humihingal. Naraanan na nila ang mga pananim at malapit na sila sa gubat. Nakita ni Basiliong pumasok sa gubat na iyon ang kanyang ina at siya'y pumasok naman. Ang mga damo, ang maliliit na kahoy, ang matinik na mga yantok at ang mga ugat na umuutlaw sa lupa ay nangagsisihadlang sa takbo ng dalawa. Sinusundan ng anak ang naaaninagnagan niyang katawan ng kanyang ina, na manakanakang liniliwanagan ng mga sinag ng buwang pumapasok sa mga pag-itan ng mga sanga. Yaon ang talinghagang gubat ng familia ni Ibarra. Makailang natisod at narapa ang bata, nguni't tumitindig, hindi nagdaramdam sakit; ang boong kaluluwa niya'y pumatungo sa kanyang mga mata, na sumusunod sa anyo ng irog niyang ina. Kanilang dinaanan ang ilat na bumubulong ng matimyas; ang mga tinik ng kawayang nangahulog sa putik ng pampang ay tumitimo sa mga paa niyang hubad: hindi humihinto si Basilio upang bunutin ang mga tinik na iyon. Nakita niya ng boong pagtataka na tinutungo ng kanyang ina ang malagong parang at pumasok sa pintong kahoy na pangsara sa pinaglibingan ng matandang kastila sa paanan ng baliti. Binanta ni Basiliong siya'y pumasok naman, nguni't nasunduan niyang nakasara ang pinto. Ipinagsasanggalang ang pintong iyon ng ulol na babae, ng kanyang mga payat na bisig at gusamot na ulo, na ano pa't pinapananatili ng kanyang boong lakas sa pagkasara. Nanay, ako po, ako po, ako'y si Basilio, ang inyong anak! ang sigaw ng batang hapo na, at nagpakalugmok. Datapuwa't hindi nagluluwag ang ulol na babae; isinisikad ang kanyang mga paa sa lupa at ipinaglalabang mainam ang pinto. Sinuntok ni Basilio ang pinto, inihahampas doon ang ulong napapaliguan ng dugo, umiyak, nguni't walang kabuluhang lahat. Nagtindig ng boong hirap, pinagmasdan ang pader at iniisip niyang kanyang hagdanan, nguni't wala siyang nasumpungang magawang hagdan. Nilibot niya, ng magkagayon, at nakita niya ang isang sanga ng malungkot na kahoy na humahalang sa isa namang sanga rin ng ibang kahoy. Nag-ukyabit siya: gumagawa ng kababalaghan ang kanyang pagsintang-anak, nagpalipatlipat siya sa mga sanga hanggang sa dumating sa baliti, at napanood pa niyang itinutuon ang ulo ng kanyang ina sa pinto. Naringig ni Sisa ang ingay na guinagawa ni Basilio sa mga sanga, lumingon at nag-akalang tumakas, nguni't nagpatihulog sa kahoy ang anak, niyakap niya ang kanyang ina at pinuspos ng halik, at hinimatay pagkatapos. Namasdan ni Sisa ang noong napapaliguan ng dugo; yumukod sa kanya, ang mga mata ng babae'y tila mandin tatakas sa kinalalagyan, pinagmasdan siya sa mukha at ang mga namumutlang pagmumukhang iyo'y siyang pumagpag ng bait na gumugupiling sa kanyang mga utak ng ulo, may sumipot na tulad sa isang kislap sa kanyang pag-iisip, nakilala ang kanyang anak at, nagpakabigaybigay ng isang sigaw, at pagkatapos ay nahandusay sa hinimatay na batang kanyang niyayakap at hinahagkan. Nanatiling hindi kumikilos ang ina at ang anak.... Nang pagsaulang-tao si Basilio'y nakita niyang hindi nakakaalam tao ang kanyang ina. Tinawag niya ang kanyang ina, kanyang ipinangalan ang lalong matitimyas na palayaw, at ng mamasid niyang hindi naguiguising at hindi man lamang humihinga'y nagtindig, tinungo ang agos at kumuha ng kaunting tubig na kanyang inilagay sa binalisungsong na dahon ng saguing, at kanyang winiligan ng tubig na iyon ang namumutlang mukha ng kanyang ina. Nguni't hindi kumilos ng kamunti man lamang ang ulol na babae, nananatili sa pagkapikit. Pinagmasdan siya ni Basiliong nagugulat; idinaiti ang kanyang tainga sa puso ng babae; nguni't ang payat at lanta ng dibdib ay malamig at hindi tumitibok: inilagay niya ang kanyang mga labi sa mga labi ng kanyang ina ay wala siyang naramdamang kamunti man lamang na paghinga. Niyakap ng kulang palad ang bangkay at tumangis ng boong kapaitan. Lumiliwanag ang buwan sa langit ng boong kadakilaan, nagbubuntong hininga ang mahinhing amihan sa paghihip at humuhuni ang mga kagaykay sa ilalim ng mga damo. Ang gabing pawang kaliwanagan at katuwaan sa lubhang maraming mga musmos, na sa mainit na sinapupunan ng mga kasambahay ipinagdiriwang ang fiestang lalong may mga matatamis na nagugunita; ang fiestang nagpapaalaala ng unang titig ng pagsinta na ipinadala ng langit sa lupa; sa gabing iyang ang lahat ng magkakasambahay na mga binyaga'y kumakain, umiinom, sumasayaw, umaawit, tumatawa, naglalaro, sumisinta, nangaghahalikan ... sa gabing iyan, na sa mga lupaing malalamig ay nagtataka ang kamusmusan sa wari'y himalang kahoy na pino, na humihitik ng mga ilaw, mga manika, mga matamis at makikintab na palarang papel, na pinanonood ng nangasisilaw na mabibilog na mga matang kinaaninuhan ng pagka walang malay, ang gabing iya'y walang idinudulot kay Basilio kung di isang pangungulila. ?Sino ang nakakaalam? Marahil sa bahay ng malungkuting si pari Salvi ay nangaglalaro rin ang mga bata, marahil ay kanilang inaawit: Ang Gabing-Maganda'y dumating, Gabing-Maganda'y aalis din... Ang bata'y tumangis at humibik ng di ano lamang, at ng tumingala siya'y kanyang nakita sa kanyang harap ang isang tao na pinagmamasdan siyang walang imik. Tinanong siya ng hindi kilalang lalaking iyon ng marahan: Ikaw ba ang anak! Tumango ang bata. Ano ang inaakala mong gawin? Ilibing! Sa libingan? Wala akong salapi, at bukod sa roo'y hindi ipahihintulot ng kura. At paano? Kung tulungan sana ninyo ako.... Mahinang mahina ako, ang sagot ng hindi kilala, na untiunting nagpakahandusay sa lupa, na nininiin ng dalawang kamay; may sugat ako, dalawang araw ng hindi ako kumakain at hindi ako natutulog ... ?Wala bang ibang napaparito ngayong gabi? Nanatili ang taong iyon sa pagdidilidili at pinagmamasid ang mahalagang pagmumukha ng batang lalaki. Pakinggan mo! ang ipinagpatuloy na ang tinig ay lalong mahina; marahil ay patay na rin ako bago sumikat ang araw ... Sa may mga dalawampong hakbang buhat dito, sa kabilang ibayo ng batis na ito, may nakatimbong maraming kahoy na panggatong; dalhin mo rito, pagpatungpatungin mo, ilagay mo sa ibabaw ang aming mga bangkay, takpan mo ng kahoy rin at saka mo susuhan ng apoy, ng maraming apoy, hanggang sa kami'y maguing abo.... Nakikinig si Basilio. Pagkatapos, kung sakali't wala sino mang dumating ... huhukay ka rito, makakasumpong ka ng maraming guinto ... at ang lahat na iya'y iyo. !Mag-aral ka! Nalalao'y lalong hindi mawatasan ang tinig ng hindi kilalang tao. Hayo't humanap ka ng kahoy ... ibig kong tulungan kata. Yumao si Basilio, humarap sa Silanganan ang hindi kilala at bumulong na wari'y nagdarasal: Mamamatay akong hindi ko nakikitang numingning ang liwayway sa lupang aking tinubuan!... !kayong mangakakakita ng liwayway na iyan, batiin ninyo siya ... huwag ninyong limutin ang mga nahandusay sa boong magdamag! Itinaas ang mga mata sa langit, gumalaw ang kanyang mga labing anaki'y bumubulong ng isang dalangin, tumungo pagkatapos at untiunting nahandusay sa lupa.... Nang makaraan ang dalawang oras, si hermana Rufa'y na sa sa batalan ng kanilang bahay at guinagawa ang paghihilamos na kaugalian pagkakaumaga, upang pumaroon sa misa. Tinatanawan ng mapamintakasing babae ang kalapit na gubat at kanyang nakitang may pumapaimbulog na nalululong makapal na usok; nagkunot ang mga kilay at, puno ng banal na galit, ay nagsalita: Sino kaya ang hereje na sa araw ng fiesta'y nagkakaingin? Kaya dumarating ang maraming mga kapahamakan. !Tingnan mong pa sa Purgatorio ka, at makikita mo kung kukunin kata roon, hamak na tao! =PANGWAKAS NA BAHAGUI.= Sa pagka't buhay pa ang marami sa mga taong sinaysay namin ang kanilang mga guinawa sa kasulatang ito, at sa pagka naman nangawala na sa ating mga mata ang mga iba sa mga taong iyon, hindi nga mangyayaring malagyan namin ng tunay na pangwakas na bahagui ang aklat na ito. Sa ikagagaling ng tao'y papatayin namin ng boong galak ang lahat ng mga taong sinaysay namin dito, na aming sisimulan kay pari Salvi at wawakasan namin kay dona Viktorina, datapuwa't hindi mangyayari ... !mga buhay sila! yamang hindi kami kung di ang lupaing ito rin lamang ang siyang sa kanila'y magpapakain.... Mula ng pumasok sa konvento si Maria Klara'y iniwan ni pari Damaso ang bayang dating kanyang kinalalagyan at sa Maynila na siya tumitira, na gaya rin naman ni pari Salvi, na samantalang naghihintay ng katungkulang pagka Obispo o Arzobispo'y manakanakang nagsesermon sa simbahan ng Santa Klara, at sa konvento nito, ng Santa Klara sa makatuwid, siya'y gumaganap ng isang mataas na katungkulan. Hindi pa maraming buwan ang nakararaan ay tumanggap si pari Damaso ng utos ng kagalanggalang na pari Provinkial upang ganapin ang pagkukura sa isang malayong lalawigan. Ayon sa sabiha'y napakalaki ang kanyang tinamong sama ng loob sa bagay na iyon, kaya nga't kinabukasa'y nasumpungang patay siya sa kanyang tinutulugan. Ang sabi ng iba'y namatay sa _apoplegia_, anang iba'y sa bangungot, nguni't pinaram ng mediko ang pag-aalinlangan, sinaysay niyang bigla raw namatay. Alin man sa mga bumabasa sa ami'y hindi makikilala ngayon kung kanilang makita si kapitang Tiago. Ilang linggo pa muna bago magmonja si Maria Klara'y nangyari sa kanya ang isang malaking panglulupaypay ng kalooban, na ano pa't nagpasimula siya ng pamamayat at naguing totoong malungkutin, mapaglininglining at kulang tiwala, tulad sa kanyang naguing kaibigang si kapitang Tinong. Nang masara na ang mga pintuan ng konvento ng Santa Klara'y karakarakang ipinag-utos sa kanyang nahahapis ng di ano lamang na pinsang si tia Isabel, na tipunin at kunin ang lahat ng bagay na naguing pag-aari ng kanyang anak at ng kanyang nasirang asawa, at siya'y pumaroon sa Malabon o sa San Diego, sa pagka't sa haharaping panaho'y ibig niyang mamahay na mag-isa. Nagsakit ng katakottakot sa liampo at sa pagsasabong, at nagpasimula ng paghitit ng opio. Hindi na na pa sa sa Antipulo at hindi na rin nagpapamisa; ikinatutuwang totoo ng kanyang matandang babaeng kapangagaw, na si dona Patrokinio, ang kanyang pagdiriwang, sa pamamag-itan ng paghilik samantalang siya'y nakikinig ng mga sermon. Kung manakanaka'y maglakadlakad kayo, kung dakong hapon, sa unang daan ng Santo Kristo, makikita ninyong nakaupo sa tindahan ng isang insik ang isang maliit na tao, naninilaw, payat, hukot, malalalim ang mga mata at anyong nag-aantok, kulay marumi ang mga labi at ang mga kuko at tumitingin sa tao ng wari'y hindi nakikita. Pagdating ng gabi'y makikita ninyo siyang tumindig ng boong hirap, at nanunungkod na pinatutunguhan ang isang makipot na daan, pumapasok sa isang maliit na bahay na marumi at sa ibabaw ng pinto nito'y nababasa ang malalaking letrang mapupula: FUMADERO PUBLIKO DE ANFION. Ito'y yaong totoong kabalitaang si kapitang Tiago, na ngayo'y lubos ng nakalimutan ng lahat, na ano pa't pati ng sakristan mayor ay hindi na siya naaalaala. Idinagdag ni dona Viktorina sa kanyang mga kulot na buhok na postizo at sa kanyang pag-aandaandalusahan, pakikiwangis baga sa mga taga Andalukia sa pagsasalita, ang bagong kaugaliang siya ang nangangasiwa sa pagpapalakad ng mga kabayo ng kokhe, at pinipilit niyang si don Tiburkio'y huwag kumilos. Sa pagka't maraming nangyayaring kapahamakan dahil sa kahinaan na ng kanyang mga mata, ngayo'y gumagamit siya ng <<quevedo>> (salamin sa mga matang isinisipit sa ilong ang pinakatangkay) na nagbibigay sa kanya ng anyong naguing kabalitaan. Hindi na muling natawag ang doktor upang gumamot kangino man, napapanood siya ng mga alilang walang ngipin sa maraming araw ng isang linggo, bagay, na alinsunod sa talastas na ng mga bumabasa'y masamang tanda. Ang tanging tagapagtanggol ng kulang palad na ito, na si Linares, ay malaon ng nagpapahingalay sa Pako, sa pagka't pinatay siya ng pag-iilaguin at ng masasamang guinagawa sa kanya ng kanyang hipag. Napasa Espana ang nagdiwang na alferez, na ang katungkula'y teniente na may gradong komandante, at iniwan ang kanyang mairog na asawa sa kanyang barong franela, na hindi mapagsiyasat kung ano na ang kulay. Nang makita ng kahabaghabag na Ariadna ang pagkapabaya sa kanya, namintakasi ring gaya ng anak na babae ni Minos kay Bako at sa pakikipakatoto sa tabako, na ano pa't nanginginom at humihitit ng boong alab ng loob, na hindi na lamang ang mga nagdadalaga ang sa kanya'y natatakot, kung di naman ang mga matatandang babae't ang mga bata. Marahil mga buhay pa ang ating mga kakilala sa San Diego, sakali't hindi sila nangamatay sa pagputok ng vapor <<Lipa>> na nagpaparoo't parito sa lalawigan. Sa pagka't sino ma'y walang nangasiwa upang maalaman kung sinosino ang mga kaawaawang namatay sa gayong kapahamakan; at kung kanikanino ang mga hita at mga kamay na sumabog sa pulo ng Konvalekenkia at sa mga pampang ng ilog, lubos na hindi nalalaman namin kung napasama o hindi sa nangamatay na iyon ang alin man sa mga kakilala ng mga mambabasa sa amin. Natutuwa na kami at gayon din ang gobierno at ang mga pamahayagan ng panahong iyon, sa pagkakalam na ang iisaisang fraileng nakasakay sa vapor ay nakaligtas, at wala na kaming hinihinging iba pa. Ang pangulo sa amin ay ang buhay ng banal na mga sakerdote, na papanatilihin nawa ng Dios ang kanilang paghahari sa Filipinas sa ikagagaling ng aming mga kaluluwa. na nagpapagalaw sa alon ng ilog at nagpapaawit sa hangin sa mga maigkas na kawayang nasa sa magkabilang pangpang; may nagsasabing nag-uumusok din ang daong ng Pamahalaan!... Sa bawa't sandali'y tumitili ang pasuit na paos at mapagbala na wari'y isang manggagahis na ibig makapanaig sa tulong ng sigaw, kaya't sa loob ng bapor ay hindi magkarinigan, ang lahat ng makatagpo'y pinagbabalaan; minsa'y waring ibig durugin ang mga salambaw, (mga yayat na kagamitan sa pangingisda) na ang galaw ay waring kalansay ng _gigante_ na yumuyuko sa isang pagong na nabuhay sa kapanahunang dako pa roon ng pag-apaw ng tubig sa boong mundo; minsa'y tumatakbong tungo sa mga kakawayanan o kaya'y sa mga karihan, na napapalamutihan ng gumamela at iba pang bulaklak, na waring mga magsisipaligong nakalubog na sa tubig ang mga paa'y ayaw pang maglublob... minsa'y sa pagsunod sa daang itinuturo ng ilang kawayang nakatirik sa ilog ay lumalakad ng boong kasiyahang loob ang bapor; nguni't ang isang biglang pagkakabagok ay kaunti nang ikinabuwal ng mga sakay; napadumog sa isang burak na mababaw na hindi hinihinala nino man...... At kung ang pagkakawangki sa daong ng Pamahalaan ay hindi pa lubos, ay tingnan ang pagkakalagay ng mga lulan. Sa ilalim ng _kubierta_ ay nangagdungaw ang mga mukhang kayumanggi at maiitim ng mga taga rito, mga insik at mestiso na nagkakasiksikang kasama ng mga lulang kalakal at mga kaban, samantalang sa itaas, sa ibabaw ng _kubierta_ at sa lilim ng isang panambil na nagtatanggol sa kanila sa init ng araw, ay nangakaupo sa maginhawang luklukan ang ilang sakay na suot taga Europa, mga prayle at mga kawani, na humihitit ng malalaking tabako, samantalang tinatanaw ang mga dinadaanan, na hindi man napupuna ang mga pagsusumakit ng kapitan na maiwasan ang mga balakid sa ilog. Ang kapitan ay isang ginoo na may magiliw na anyo, lubha ng matanda, dating maglalayag na noong kabataan niya ay namahala sa lalong matuling daong at sa lalong malawak na karagatan at ngayong tumanda'y ginagamit ang lalong malaking pag-iisip, pagiingat at pagbabantay upang maiwasan ang maliliit na kapanganiban.... At yaon din ang balakid sa araw araw, ang dati ring mabababaw na burak, ang dati ring laki ng bapor na nasasadsad sa mga liko ring yaon, na wari'y isang matabang babai sa gitna ng siksikan ng tao, kaya't ang mabait na kapitan ay humihinto sa bawa't sandali, umuurong, pinagkakalahati lamang ang tulin, pinagpapalipatlipat sa kaliwa't sa kanan ang limang marinerong may hawak na tikin upang ipanibulos ang likong itinuturo ng timon. Waring isang matandang kawal, na matapos mamuno sa mga tao sa isang maligalig na himagsikan, ay naging taga pag-alaga, ng tumanda, ng batang masumpungin, matigas ang ulo at tamad. At si aling Viktorina na siyang tanging babaing nakiupo sa lipon ng mga europeo ay siyang makapagsasabi kung ang bapor Tabo ay tamad, masuwayin at masumpungin; si aling Viktorina, na gaya ng karaniwan ay napakamasindakin, ay nagtutungayaw sa mga kasko, banka, balsa ng niyog, mga indio na namamangka at sampung mga naglalaba at nagsisipaligo na kinayayamutan niya dahil sa pagkakatuwa at kaingayan! Siya nga naman, kung walang mga indio sa ilog at sa bayan ay bubuti ang lakad ng Tabo, oo! kung walang isa mang indio, sa mundo; hindi niya napupunang ang mga tumitimon ay pawang indio, indio ang mga marinero, indio ang mga makinista, indio ang siyam na pu't siyam sa bawa't isang daang sakay at siya man ay india rin kung kakayurin ang kaniyang pulbos at huhubaran siya ng ipinagmamalaking _bata_. Nang umagang iyon ay lalo pang namumuhi si aling Viktorina dahil sa hindi siya pinapansin ng mga kalipon, at dapat nga namang magkagayon, sapagka't tignan nga naman ninyo: magkalipon doon ang tatlong prayleng nananalig na ang boong mundo'y lalakad ng patiwarik sa araw na sila'y lumakad ng matuwid; isang walang pagal na D. Kustodio na payapang natutulog, na siyangsiya ang loob sa kaniyang mga munakala; isang walang pagod na manunulat na gaya ni Ben-Zayb (katimbang ng Ibanez) na nag-aakalang kung kaya't may nag-iisip sa Maynila ay sa dahilang siya'y nag-iisip; isang _kanonigo_ na gaya ni P. Irene na nagbibigay dangal sa mga pari dahil sa mabuti ang pagkakaahit ng kaniyang mukhang kinatatayuan ng isang ilong hudio at dahil sa kaniyang sotanang sutla na mainam ang tabas at maraming botones; at isang mayamang mag-aalahas na gaya ni Simoun na siya manding tanungan at nag-uudyok sa mga galaw ng Kapitan General; akalain nga ba namang magkatatagpo ang mga haliging ito na _sine quibus non_ ng bayan, magkapipisan doon at maligayang nag-uusap, na hindi nabibighaning malugod sa isang tumakwil sa pagkapilipina, na nagpapula ng buhok, !bagay ng sukat makabugnot sa isang Joba!, pangalang ikinakapit sa sarili ni aling Viktorina kailan ma't may katungo. At ang pagkayamot ng babai'y nararagdagan sa bawa't pagsigaw ng Kapitan ng: baborp! estriborp!, bubunutin ng mga marino ang kanilang mahahabang tikin at isasaksak sa isa't isang gilid at pinipigil sa tulong ng kanilang mga hita't balikat na masadsad sa dakong iyon ang bapor. Kung susukatin sa gayong anyo ang daong ng Pamahalaan ay masasabing nawawala ang pagkapagong at nagiging alimango sa tuwing malalapit ang isang panganib. Nguni't kapitan, ?bakit tumutungo sa dakong iyan ang inyong mga mangmang na timonel? ang tanong na pagalit ng babai. Sapagka't doon ay napakababaw, ali ang sagot na malumanay ng Kapitan at ikinindat ang mata. Naugali na ang ganito ng Kapitan upang sabihin wari sa kaniyang mga salita, na dahandahang lumabas: marahan, marahang marahan! Kalahating tulin ng makina, ba, kalahating tulin! ang paalipustang tutol ni aling Viktorina bakit hindi boong tulin? Sapagka't maglalayag tayo sa mga palayang iyan, ali, ang walang katinagtinag na sagot ng Kapitan na sabay ang paglabi upang ituro ang bukid; makalawang kumindat. Ang aling Viktorinang ito ay kilala dahil sa kaniyang mga kasagwaan at mga himaling. Dumadalong palagi sa mga lipunan at siya'y tinitiis doon kailan ma't kasama ang kaniyang pamangkin, si Paulita Gomez, maganda at mayamang binibini, ulila sa ama't ina, na kinukupkop ni aling Viktorina. Nang tumanda na ang aling Viktorinang ito ay nag-asawa sa isang kulang-palad na ang pangalan ay D. Tiburkio de Espadana, at sa mga sandaling ito na nakikita natin siya ay may labing limang taon nang kasal, ang buhok ay postiso at ang kalahati ng kagayakan ay ayos taga Europa. Sa dahilang ang kaniyang boong hangad sapol ng magkaasawa ay ang mag-anyong europea, sa tulong ng ilang mahalay na kaparaanan, ay nahulog ding unti-unti ang kaniyang ayos sa isang anyong, sa kasalukuyan, kahi't na magtulong si Quatrefages at si Virkhow ay hindi mawawatasan kung sa aling lahing mga kilala siya maihahalo. Makaraan ang ilang taong pagkakasal, ang kaniyang asawang nagtiis, na wari'y _fakir_ na umalinsunod sa lahat ng kaniyang maibigan, ay dinalaw ng isang masamang sandali, isang araw, at hinambalos siya ng tinutungkod sa pagkapilay. Dahil sa pagkakabigla ni aling Joba, sa gayong pagbabagong ugali, ay hindi naalumana ang magiging kasunod ng pangyayari, at ng makaraan ang pagkakagitla at ng ang kaniyang asawa ay makatanan, ay saka pa lamang naramdaman ang sakit at nahigang ilang araw, sa gitna ng pagkagalak ni Paulita na mahilig sa pagtatawa at pagbibiro sa kaniyang ali. Nguni't ang asawa, sindak sa nagawang kasalanan, na sa kaniya'y waring isang kakilakilabot na pagpatay sa kabiyak ng puso ang gayong nagawa, habol ng mga _furia_ sa tahanan (ang dalawang aso at isang loro sa bahay), ay nagtatakbo ng boong tuling ipinahintulot ng kaniyang pilay, lumulan sa unang sasakyang natagpuan, sumakay sa unang bangkang nakita sa isang ilog, at, Ulises na pilipino, nagpagalagala sa mga bayan-bayan, sa isa't isang lalawigan, sa isa't isang pulo, na pinamumuntutan ng kaniyang Kalipso, na naka _quevedo_, na nakayayamot sa bawa't makasama sa paglalakbay. Tumanggap ng balita na ang lalaki'y nagtatago sa isang bayan ng Laguna, kaya't yaon na siya upang akitin sa tulong ng kaniyang buhok na tinina. Ang mga kasabay ay nagkaisang magsanggalang sa kaniyang pakikitungo sa pamagitan ng isang walang hintong pagsasalitaang ang balang bagay ay pinagtalunan. Sa mga sandaling iyon, dahil sa palikoliko ng ilog, ay pinag-uusapan ang pagtutuwid sa kaniya at ang ukol sa mga gawain ng Obras del Puerto. Si Ben-Zayb, ang manunulat na mukhang prayle, ay nakikipagtalo sa isang paring bata na mukha namang artillero. Kapwa nagsisigawang ang anyo ng mukha ay iniaayos sa sinasabi, itinataas ang mga bisig, inilalahad ang mga kamay, nagsisitadyak, nag-uusap ng ukol sa patitis, mga palaisdaan, ilog San Mateo, mga indio at ibp. sa gitna ng kasiyahang loob ng mga nakikinig at sa gitna rin naman ng boong pagkainip ng isang matandang paring pransiskano, na lubhang napakapayat at nangangalirang, at ng isang dominiko na maganda ang tindig na nagbabakas.... nagbabakas sa kaniyang mga labi ng isang ngiting pakutya. Ang payat na pransiskano, na nakapuna sa ngiti ng dominiko, ay nagnasang makilahok sa usapan, upang maputol. Iginagalang siya marahil, kaya't sa isang kilos lamang ng kamay ay napigil ang pag-uusap ng dalawa, nang ang paring-artillero ay tumukoy ng ukol sa kinatutuhan at ang manunulat na prayle ay ng ukol naman sa karunungan. Alam baga ninyo kung ano ang mga taong marurunong, Ben-Zayb? anang pransiskano na ang boses ay malalim, na hindi man lamang halos gumalaw sa kaniyang uupan, at ang mga nangangalirang na kamay ay bahagya nang ikilos Nariyan sa lalawigan ang _Puente del Kaprikho_, na gawa ng isang kapatid namin, at hindi nayari, sapagka't pinintasang mahina at mapanganib ng mga marurunong, sa panunulay sa kanilang mga sapantaha, nguni't tignan ninyo't nariyan ang tulay na naglalaban sa lahat ng baha at lindol. Iyan, _punales_, iyang talaga, iyan nga sana ang sasabihin ko! ang wika ng paring artillero na kasabay ang suntok sa gabay ng kaniyang luklukang kawayan; iyan, ang _Puente del Kaprikho_ at ang mga marurunong; iyan sana ang sasabihin ko, P. Salvi, _punales_. Napahintong nakangiti si Ben-Zayb, marahil sa paggalang o kaya'y dahil sa sadyang walang maalamang isagot; kahit gayong !siya ang tanging nag-iisip dito sa Pilipinas! Si P. Irene ay sumasang-ayon sa tulong ng ulo, samantalang pinapahidpahiran ang kaniyang mahabang ilong. Si P. Salvi, iyong paring payat at nangangalirang, ay nagpatuloy, na waring nasiyahan sa gayong pangangayupapa, sa gitna ng katahimikan: Datapwa'y hindi ibig sabihin ng ganito na kayo'y wala sa katwiran at gayon din naman si P. Kamorra (ito ang pangalan ng paring artillero); ang kasamaan ay nasa lawa..... Sadya namang walang mabuting lawa sa lupaing ito ang patlang ni aling Viktorina, na muhing muhi na at humanda upang lusubing muli ang kuta. Ang mga binabakod ay sindak na nagtinginan, nguni't, gaya ng katalasan ng isang general, dumulog ang mag-aalahas na si Simoun: Ang kagamutan ay napakadali, anya na ang pagbigkas ng salita ay katangitangi, kalahating ingles at kalahating amerikano sa Timog at hindi ko nga maalaman kung bakit hindi pa naiisip ng kahit sino. Ang lahat ay lumingon, sampu ng dominiko, at pinakinggan siyang mabuti. Ang mag-aalahas ay isang taong yayat, mataas, malitid, napakakayumanggi, suot ingles at ang ginagamit ay waring salakot na timsim. Katangitangi sa kaniya ang mahabang buhok na puting puti na natitiwali sa misay na itim, madalang, na nagpapakilala ng kaniyang pagkamestiso. Upang iwasan ang sinag ng araw ay palaging gumagamit ng salaming asul na _de rejillas_, na tumatakip sa kaniyang mga mata at bahagi ng mga pisngi, na siyang nagbibigay sa kaniya ng anyong bulag o may sakit sa mata. Nakatayong ang paa'y nakabikaka upang makapanimbang wari, ang mga kamay ay nakapasok sa mga alapot ng kaniyang _khaqueta_. Ang kagamutan ay lubhang madali ang ulit at walang magugugol. Ang pakikingig na mabuti ay nag-ibayo. Nasasabisabi sa mga lipunan sa Maynila na ang taong iyon ay siyang sinusunod ng General, kaya't nakikinikinita na ng lahat na ang kagamutan ay magagawa. Pati si D. Kustodio ay napalingon. Magbukas ng isang ludlod na tuwid, mula sa pagpasok ng ilog hangang sa paglabas, na dadaan sa Maynila, ito nga, gumawa ng isang bagong ilog na ludlod at tabunan ang dating ilog Pasig. Hindi mag-aaksaya ng lupa at iikli ang paglalakbay, mapipigil ang pagkakaroon ng dakong mababaw. Ang panukalang ito'y nakalito sa lahat halos, na nahirati sa mga paraang tapaltapal. Isang munakalang yankee ani Ben-Zayb, na ibig kalugdan ni Simoun Ang mag-aalahas ay malaong naninirahan sa Amerika, sa Hilaga. Inari ng lahat na malaki ang palagay at ang gayon ay ipinakilala sa mga galaw ng ulo. Tangi si D. Kustodio, ang may magandang loob na si D. Kustodio, na dahil sa kaniyang malayang kalagayan at matataas na katungkulang ginaganap, ay nag-akalang nararapat na bakahin niya ang isang panukala na hindi sa kaniya buhat iyon ay isang pangungunang bait! umubo, hinaplos ang kaniyang misay at sa tulong ng kaniyang matigas na boses at waring nasa sa isang sadyang pagpupulong ng Ayuntamiento, ay nagwikang: Patawarin ako ni G. Simoun, na aking kagalanggalang na kaibigan, kung sabihin kong hindi niya ako kasang-ayon; maraming salapi ang magugugol at marahil ay sisira tayo ng mga bayanan. Sumira! ang mahinahong sagot ng mag-aalahas. At ang salaping ibabayad sa mga manggagawa?...... Huwag bayaran. Sa mga bilanggo at presidiario...... Hindi makasasapat, ginoong Simoun! Kung hindi sasapat, ang lahat ng bayan, ang mga matatanda, ang mga binata, ang mga bata, ay gumawa, at palitan ang labing limang araw na sapilitang paggawa, ng tatlo, apat o limang buwang paggawa na ukol sa Pamahalaan, na may katungkulan pang ang bawa't isa ay magdala ng kaniyang pagkain at kasangkapan. Si D. Kustodio ay sindak na lumingon upang tanawin kung sa kalapit ay may isang indio na nakakadingig sa kanila. Salamat na lamang at ang nangaroroon ay pawang taga bukid, at ang dalawang timonel ay waring walang pinapansin kun di ang mga liko ng ilog. Nguni't, ginoong Simoun..... Manalig kayo, D. Kustodio ang matigas na patuloy ni Simoun sa ganiyang paraan lamang nayayari ang malalaking gawain, sa munting gugol. Sa ganiyang paraan nayari ang mga Piramide, ang lawang Moeris at ang Koliseo sa Roma. Booboong lalawigan ay nanggagaling sa mga kaparangan na daladala ang kanilang mga sibuyas upang may makain; ang mga matatanda, mga binata at mga bata ay nangaghahakot ng bato, tinatapyas nila at pinapasan sa pamamahala ng pamalo ng nakapangyayari; at pagkatapos ay bumabalik sa kanikanilang bayan ang nangalabi, o nangamamatay sa buhanginan ng kalawakan. Makaraan yaon ay dumadating ang ibang lalawigan, pagkatapos ay iba naman, sunod sunod sa paggawa sa loob ng mga taon; ang gawain ay natatapos at ngayo'y hinahangaan natin, naglalakbay tayo, napaparoon tayo sa Egipto o sa Roma, pinupuri natin ang mga Faraon, ang mga mag-aanak na Antonina...... Maniwala kayo D. Kustodio; ang mga patay ay naiiwang patay at ang malakas lamang ang binibigyan ng katwiran ng mga kapanahunang susunod. Nguni't ang mga ganiyang kaparaanan, ginoong Simoun, ay mangyayaring maging sanhi ng kaguluhan ang sabi ni D. Kustodio na hindi mapalagay dahil sa masamang tungo ng salitaan. Kaguluhan; ha, ha! ?Naghimagsik baga ang bayang ehipsio minsan man, naghimagsik ang mga piit na hudio ng laban sa maawaing si Tito? !Hindi ko akalaing mahina pala kayo sa mga bagay na nasasabi sa kasaysayan! Napagkikilala na ang Simoung yaon ay napakamapagmalaki o walang pinagaralan. !Ipamukha kay D. Kustodio na hindi nakababatid ng kasaysayan, ay isang bagay na makagagalit sa kahit kanino! At gayon nga ang nangyari, nakalimot si D. Kustodio sa dating hilig at sumagot ng: Ang bagay, ay sa dahilang hindi ehipsio ni hudio ang inyong mga kakaharapin! At ang bayang ito'y hindi miminsang naghimagsik na ang dugtong na may munting takot ng dominiko noong kapanahunang pinahihila ng malalaking kahoy upang gawing mga daong, kung hindi dahil sa mga pari...... Ang kapanahunang iyon ay malayo na; ang sagot ni Simoun na ang tawa'y lalo pa manding matigas kay sa karaniwan ang mga pulong ito'y hindi muling maghihimagsik ng dahil sa mga gawain at buwis...... ?Hindi baga pinupuri ninyo P. Salvi ang dugtong, na, ang hinarap ay ang payat na pransiskano ang bahay at pagamutan sa Los Banos na kinaroroonan ng General? Iginalaw ni P. Salvi ang ulo at tuminging may pagkakamangha sa tanong. Hindi baga sinabi ninyo sa aking ang dalawang bahay na iyon ay naitayo sa tulong ng pagpilit sa mga bayan na gumawa doon, sa ilalim ng kapangyarihan ng isang uldog? Marahil, ang Puente del Kaprikho, ay nayari din sa gayong kaparaanan. At sabihin ninyo ?naghimagsik baga ang mga bayang ito? Nguni't.... naghimagsik na noong araw ang sabi ng dominiko at _ab aktu ad posse valet illatio_. Wala, wala, wala! ang patuloy ni Simoun na humandang dumaan sa _eskotilla_ upang pumanaog sa kamara ang nasabi ay nasabi na. At kayo P. Sibyla ay huwag bumanggit ng mga wikang latin at ng mga katunggakan. ?Sa ano't naririto kayong mga prayle kung maaaring maghimagsik ang mga bayan? Si Simoun ay pumanaog sa munting hagdanan, na hindi pinansin ang mga tutol at sagot, at inuulit ulit ang salitang: _Vaya, vaya!_ Si P. Sibyla ay namutla; noon lamang siya, Vike-Rektor sa Universidad, napagsabihang may katunggakan; si D. Kustodio ay kulay berde; sa alin mang pulong na kanyang kinaroonan ay hindi nakatagpo ng isang katunggaling kagaya niyon. Ang gayon ay napakalabis. Isang mulato amerikano! ang pabulalas na ungol. Indio-ingles! ang marahang sabi ni Ben-Zayb. Sinasabi ko sa inyong amerikano, ?hindi ko malalaman? ang tugong nayayamot ni D. Kustodio sinabi sa akin ng General; iya'y isang mag-aalahas na nakilala niya sa Habana at ayon sa hinala ko'y siyang nagbigay sa kaniya ng katungkulan, sapagka't pinautang siya ng salapi. Kaya nga, upang mabayaran, ay pinaparito at ng gawin ang bala na, dagdagan ang kaniyang kayamanan sa pagbibili ng mga brillanteng.... hindi totoo, !ano ang malay natin! At napakawalang lingap, na, matapos kunan ng salapi ang mga indio ay ibig pang..! !Pf! At tinapos ang salita sa isang makahulugang kilos ng kamay. Walang makapangahas na makisali sa gayong mga pag-alimura; si D. Kustodio ay mangyayaring makipagsira sa Kapitan General kung ibig niya, nguni't ni si Ben-Zayb, ni si P. Irene, ni si P. Salvi, ni ang hinalay na si P. Sibyla ay walang katiwala sa paglilihim ng iba. Ang taong iyan, sapagka't amerikano, ay nag-aakalang ang kakaharapin natin ay ang mga "pieles rojas".... !Magsalita ng mga bagay na iyan sa loob ng isang bapor! Ipag-utos, pilitin ang tao!.... At iyan ang nag-udyok ng pagsalakay sa Karolinas, ng pagdigma sa Mindanaw na pupulubi ng kalaitlait sa atin.... At siya ang humandog na mamagitna sa paggawa ng "krukero", nguni't ang tanong ko naman: ?ano ang muwang ng isang mag-aalahas, kahit na napakayaman at napakabihasa, sa pagpapagawa ng mga daong? Ang lahat ng ito'y sinasabing pinalalaki ang boses ni D. Kustodio, kay Ben-Zayb, na sabay ang kumpay, higit ng balikat, maminsanminsang tumatanong sa tingin sa ibang iginagalaw naman ang ulo nang walang ibig turan. Ang kanonigong si P. Irene ay napapangiting walang ibig sabihin, na tinatakpan ng kamay sa tulong ng paghaplos sa kaniyang ilong. Sinasabi ko sa inyo, Ben-Zayb ang patuloy ni D. Kustodio na inaalog ang bisig ng manunulat ang lahat ng kasamaang nangyayari ay sanhi ng hindi pagtatatanong sa mga taong may malaong paninirahan dito. Isang panukalang may malalaking salita at malaking gugol, isang guguling malaking halaga ay nakabubulag at tinatanggap agad.... dahil dito! Pinagkiskis ni D. Kustodio ang kaniyang mga daliring hinglalaki, hintuturo at panggitna. Mayroon ngang kaunti niyan, kaunti niyan ang akala ni Ben-Zayb na dapat niyang isagot, dahil sa kaniyang pagkamamamahayag ay dapat makaalam ng lahat. Tignan ninyo, una diyan sa mga gawain ng Obras del Puerto, ay nagharap ako ng isang munakala, bago, malinaw, mapakikinabangan, munting gugol at magagawa upang luminis ang wawa ng dagat na tabang, at hindi tinanggap dahil sa hindi nagbibigay ng ganito! At inulit ang kiskis ng mga daliri, kinibit ang balikat at ang lahat ay tinignan na waring ang ibig sabihin ay: ?Nakakita na kayo ng ganiyang kasawian? At ?maari bagang mabatid ang palagay? At.. Aba! ang pamangha ng isa't isa na nangaglapitan at nagkagipitan sa pakikingig. Ang mga munakala ni D. Kustodio ay pawang bantog na kagaya ng mga yaring lunas ng mga manggagamot. Kaunti ng hindi sabihin ni D. Kustodio ang bagay, sapagka't nagdamdam dahil sa hindi siya sinang-ayunan noong dinudusta si Simoun. "Pag walang panganib ay ibig ninyong ako'y magsalita, ha? at pag mayroon ay wala kayong imik", ang sasabihin sana; nguni't ang gayon ay isang pagpapakawala ng isang mabuting pagkakataon at yayamang hindi na maisasagawa ang panukala ay makilala man lamang at hangaan. Matapos ang dalawa o tatlong buga ng aso, umubo at lumura ng patagilid, ay tinanong si Ben-Zayb, na sabay ang tampal sa hita nito. Nakakita na ba kayo ng pato? Tila... nakahuli kami sa lawa ang tugong pahanga ni Ben-Zayb. Hindi, hindi ko tinutukoy ang patong bukid, ang tinutukoy ko'y ang mga maamo na inaalagaan sa Pateros at sa Pasig. At ?alam ninyo kung ano ang kanilang kinakain? Si Ben-Zayb, ang tanging ulong nag-iisip, ay hindi nakaaalam niyon; hindi niya napanghihimasukan ang hanap-buhay na iyon. Mga susong maliliit, tao kayo, mga susong maliliit! ang sagot ni P. Kamorra hindi kailangang maging indio upang makabatid ng bagay na iyan, sukat na ang magkaroon ng paningin! Iyan nga, mga susong maliliit! ang ulit ni D. Kustodio na iginagalaw ang hintuturo at alam ninyo kung saan kinukuha? Hindi rin batid ng ulong mapag-isip. Kung kayo'y nanirahan na sa lupaing ito ng kagaya ng haba ng aking paninirahan, ay mababatid ninyong nakukuha sa wawa at doon ay marami na kahalo ng buhangin. At ang inyong munakala? Iyan nga ang tungo ko. Pipilitin ko ang lahat ng bayang kalapit ng wawa na mag-alaga ng pato, at makikita ninyo na sila, sa kanilang sarili, ay palalalimin nila ang wawa sa panghuhuli ng suso... Ganiyang ganiyan. Binuksan ni D. Kustodio ang kaniyang dalawang bisig at malugod na tinanawtanaw ang pagkakagulilat ng mga nakikingig sa kaniya; walang isa mang nakaisip ng gayong kainam na panukala. Pinahihintulutan baga ninyong makasulat ako ng isang _artikulo_ ukol sa bagay na iyan? ang tanong ni Ben-Zayb napakakaunti ang nag-iisip sa lupaing ito.... Nguni't D. Kustodio, ani aling Viktorina na nagpakendengkendeng at kumilingkiling kung ang lahat ay mag-aalaga ng pato ay dadami ang itlog na balot. !Uy nakapangdidiri! !Matabunan na muna ang wawa! II SA SILONG NG KUBIERTA Sa silong ay iba naman ang nangyayari. Nangakaupo sa bangko at sa maliliit na luklukang kahoy, kasalamuha ng mga maleta, bakol at tampipi, sa kalapit ng makina, init ng kaldera, singaw ng katawang tao at mabahong amoy ng langis, ay naroon ang lalong makapal na taong sakay. Tinatanaw na matahimik ng ilan ang sarisaring anyo ng mga pangpangin sa gitna ng dagundong ng mga pala, ingay ng makina, sagitsit ng nakatatanang singaw, buluwak ng tubig na nahahalo, pasuwit ng pakakak. Sa isang sulok, nagkakapipisang wari'y bangkay, ay natutulog o nagtatangkang matulog ang ilang insik na mamimili, mga liyo, nangamumutla, sumasago ang laway sa mga nakangangang bibig, at naliligo sa malagkit na pawis ng kanilang katawan. Ang ilang binata lamang, na ang karamihan ay nangag-aaral, madaling makilala dahil sa kanilang kagayakang lubhang maputi at sa maayos na kiyas, ang nangangahas magyao't dito sa popa at proa, na palundaglundag sa mga bakol at kaha, masasaya dahil sa nalalapit na pagpapahinga sa pag-aaral. Mayamaya'y pinagtatalunan ang mga galaw ng makina, na inaalaala ang napag-aralan, at mayamaya'y nangagpapaligidligid sa mga binibining kolehiala, sa maghihitsong may mapupulang labi at may kuwintas na sampaga, at inaapungutan ang mga dalaga ng mga salitang nagpapatawa o ikipinagtatakip sa mukha ng mga pamaypay na may pinta. Nguni't ang dalawa ay hindi nakikihimasok sa mga maglalakbay na babai kundi nakikipagtalo, sa may dakong proa, sa isang matanda na may makiyas at matuwid na tindig. Silang dalawa'y kapuwa kilala at iginagalang mandin alinsunod sa tinging ipinatatanaw sa kanila ng iba. Ang pinakamatanda nga sa dalawa, na pulos na itim ang kagayakan, ay si Basilio na nag-aaral sa Medisina, kilala dahil sa kaniyang mabubuting panggagamot at mga kahangahangang pangangalaga sa mga may sakit. Ang isa, ang malaki at malusog ang katawan, kahit bata kay sa una, ay si Isagani na isa sa mga makata o kun di man makata ay manunulang lumabas ng taong iyon sa Ateneo, may tanging kaugalian, parating walang kibo at lubhang malungkutin. Ang matandang katungo nila ay si kapitang Basilio na namili sa Maynila. Opo, mabutibuti na si kapitang Tiago, ang sabi ng nag-aaral na iginagalaw ang ulo ayaw pumayag sa anomang pangangalaga...... Sa udyok ng _ilan_ ay pinatungo ako sa S. Diego, sa kadahilanang dalawin ko ang bahay doon, nguni't ang tunay na sanhi ay upang makahitit lamang siya ng apian. Sa pagsasabi ng nag-aaral ng salitang _ilan_ ay si P. Irene ang tinutukoy, matalik na kaibigan at tanungan ni kapitang Tiago sa mga huling araw ng kabuhayan nito. Ang apian ay isa sa mga salot ng kapanahunang ito ang sabing paalipusta't pagalit ni kapitan, na wari'y senador romano nakilala rin ng mga tao sa una ang apian, nguni't hindi nangagpakalabis. Samantalang nanagumpay ang pagkakahilig sa pag-aaral sa mga _klasiko_ (liwanagin ninyong mabuti, mga binata), ang apian ay naging gamot lamang, at kung hindi, ay, sabihin ninyo sa akin kung sino ang nangagsisihitit. Ang mga insik, ang mga insik na hindi nakaaalam ng isa mang salitang latin! Ah, kung pinag-aralan lamang ni kapitan Tiago si Kikeron!...... At ang di kasiyahang loob na lalong _klasiko_ ay nabakas sa mukha niyang _epikureo_ na ahit na ahit. Pinagmamasdan siyang mabuti ni Isagani: ang matandang iyon ay nagdaramdam ng kauhawan sa matatandang bagay. Nguni't balikan natin ang tungkol sa Akademia ng wikang kastila ang patuloy ni kapitang Basilio pinatutunayan ko sa inyong hindi ninyo magagawa...... Magagawa po, inaantay na lamang namin ngayon o bukas ang pahintulot ang sagot ni Isagani si P. Irene, na marahil ay nakita ninyo sa itaas, na hinandugan namin ng dalawang kabayong _kastano_, ay nangako na sa amin. Kaya't makikipag-usap sa General. Walang kabuluhan iyon; laban si P. Sibyla. Lumaban man siya! Kaya nga't kasama upang...... sa Los Banos, sa harap ng General. At sa pagsasabi ng ganito'y pinagbubunggong pasuntok ng nag-aaral na si Basilio ang kaniyang dalawang kamay. Batid ko na! ang tugong tumatawa ni kapitang Basilio. Nguni't kahi't ninyo makuha ang pahintulot, ?saan kukuha ng salapi?...... Mayroon na po kami; ang bawa't nag-aaral ay aambag ng sikapat. Nguni't ang mga magtuturo? Mayroon kami; ang kalahati'y pilipino at ang kalahati'y kastila. At ang bahay? Si Makaraig, idudulot ng mayamang si Makaraig ang isa niyang bahay. Napahinuhod si kapitang Basilio; naihanda ng mga binatang iyon ang lahat ng kailangan. Kun sa bagay, anyang kinibit ang balikat, ay hindi lubhang masama ang panukala, at yamang hindi na mangyayaring mapag-aralan ang latin, ay mapag-aralan man lamang ang wikang kastila. Diyan ninyo makikita tukayo, ang katunayan ng paurong na lakad natin. Noong aming kapanahunan ay nag-aaral kami ng latin, sapagka't ang lahat ng aming mga aklat ay nasa wikang latin; ngayon ay kaunting latin na lamang ang inyong pinag-aaralan, nguni't wala kayong mga aklat sa wikang latin; sa isang dako naman, ang mga aklat ninyo'y nasa wikang kastila at hindi itinuturo ang wikang ito: _aetas parentum pejor avis tulit nos nequiores!_ gaya ng sabi ni Horakio. At masabi ito'y lumayong nagmamalaki na waring isang emperador romano. Iyang mga tao sa una, ani Isagani, ay may puna sa lahat; ipalalagay mo sa kanila ang isang bagay at walang makikitang kabutihan kun di pawang salabid. Ibig nilang dumating na lahat ng palas at bilog na wari'y bola ng bilyar. Ang amain mo ang kasundong-kasundo niya ang wika ni Basilio; paguusapan iyong kanilang kapanahunan.... Hintay ka nga pala, ?ano ang sabi-sabi ng amain mo kay Paulita? Si Isagani ay namula. Sinermonan ako ng ukol sa pag-aasawa.... Sinagot ko siyang sa Maynila ay walang kaparis niya, maganda, may pinag-aralan, ulila...... Mayamang-mayaman, makisig, masaya at walang kasiraan kung di ang pagkakaroon ng isang inaling tiwali sa langit at sa lupa, ang dugtong na tumatawa ni Basilio. Si Isagani man ay napatawa rin. Mabanggit nga pala ang ali, alam mo bang ipinagbilin sa aking hanapin ko ang kaniyang asawa? Si aling Viktorina? ?At nangako ka naman upang huwag kang mawalan ng iniirog? Mangyari pa! Nguni't ang bagay nito'y sa bahay pa naman ng amain ko.... nagkakanlong ang asawa. Kapuwa sila nagkatawanan. Ito ang sanhi, ang patuloy ni Isagani kung kaya ang aking amain, taong matalino, ay ayaw pumasok sa kamara, dahil sa nangingilag na baka itanong sa kaniya ni aling Viktorina, si D. Tiburkio. !Akalain mo bang ng mabatid ni aling Viktorina na ang bayad ko'y "de terkera" ay tiningnan ako ng wari pakutya.... Nang mga sandaling iyon ay pumapanaog si Simoun, at ng makita ang dalawang binata ay: Aba, Basilio!, ang bating may kiyas mapag-ampon Patungo baga kayo sa pagpapahinga? Ang ginoo ba'y kababayan ninyo? Ipinakilala ni Basilio si Isagani at ipinabatid na hindi sila magkababayan, nguni't ang kanilang mga bayan ay magkakalapit. Si Isagani'y taga kabilang baybayin. Pinagmasdan ni Simoun si Isagani, kaya't ng mainip ito'y hinarap na wari hinahamon ang nagmamasid sa kaniya. At ?ano ang lagay nang lalawigan? ang tanong ni Simoun na liningon si Basilio. Bakit, hindi pa ba ninyo kilala? Papaano bang makikilala ko, sa hindi pa ako natutungtong sa lupa niya? May nagsabi sa aking napakamaralita't hindi bumibili ng mga hiyas. Hindi kami bumibili, sapagka't hindi namin kailangan ang biglang sagot ni Isagani, na nagdamdam. Isang ngiti ang nabadha sa maputlang mga pisngi ni Simoun. Huwag po kayong magalit, binata, ang sabi: wala akong masamang tangka, nguni't sa dahilang pinatibayan sa akin, na ang lahat ng _kurato_ ay nasa kamay ng mga klerigong taga rito, ani ko, ay: ang mga prayle ay nagpapakamatay sa isang _kurato_ at pinasasalamatan na ng mga pransiskano yaong pinakamaralita, kaya't pag ganyang ipinauubaya nila sa mga klerigo ay sa dahilang doon ay hindi kilala ang mukha ng hari. !Siya, mga ginoo, halina kayong magsiinom ng serbesa, patungkol sa ikatitighaw ng Lalawigan! Ang mga binata'y nagpasalamat at nagsabing hindi sila umiinom ng serbesa, upang makaiwas. Masama iyang ginagawa ninyo, ang sabi ni Simoun na masama ang loob; ang serbesa ay isang mabuting bagay, at nadingig kong sinabi kanginang umaga ni P. Kamorra, na ang kakulangan sa lakas na napupuna sa bayang ito, ay alinsunod sa napakaraming tubig na iniinom ng mga tao rito. Si Isagani na halos kasingtaas ng mag-aalahas, ay tumuwid: Sabihin ninyo kay P. Kamorra, ang sabi kaagad ni Basilio, na sinikong palihim si Isagani sabihin ninyo sa kanya, na kung tubig ang iniinom niya at hindi alak o serbesa, marahil ay ikabuti ng lahat at hindi pa siya magiging sanhi ng bulungbulungan...... At sabihin ninyo sa kaniya ang dugtong ni Isagani, na hindi pinuna ang pagsiko ng kanyang kaibigan na ang tubig ay matamis at napaiinom, nguni't lumulunod sa alak at sa serbesa at pumapatay sa apoy; na pag pinaiinit ay nagiging sulak, na pag namumuhi ay nagiging karagatang malawak at minsan ay pumugnaw na sa katauhan at pinapanginig ang mundo. Itinaas ni Simoun ang ulo, at kahit ang tingin niya'y hindi makita dahil sa pagkatakip ng salaming asul, ay nakita sa kaniyang mukha ang paghanga. Mainam na tugon! ang sabi nguni't nangangamba akong baka idaan sa biro at itanong sa akin kung kailan magiging sulak ang tubig at kung kailan magiging karagatang malawak. Si P. Kamorra ay may pagka hindi paniwalain at napakapalabiro. Pag siya'y pinainit ng apoy, pag ang mumunting ilog na sa ngayo'y nagkakahiwahiwalay pa sa kanikanilang madawag na pinanggagalingan ay magkaisang bumuhos na aboy ng kasawian sa banging hinuhukay ng mga tao ang sagot ni Isagani. Huwag, ginoong Simoun ang dugtong ni Basilio na inihulog sa biro ang salitaan. Ang mabuti pa'y ulitin ninyo sa kaniya ang mga tulang ito, ng kaibigang Isagani: Kami ay tubig at kayo'y apoy ang wika ninyo; !kami'y sang-ayon! mamuhay tayo ng mahinaho't huwag patanaw sa sunog, ngayon, na magkababag! Kun di magtulong sa lilim niyong bihasang dunong. Sa loob niyong isang kaldera, walang sigalot at pagbabaka'y gawin ang sulak, na, ikalima sa _elemento_, na magbubunga niyong liwanag, ilaw, pagtumpa sa karapata't pagkabihasa. Walang pangyayari, walang pangyayari! ang biglang sagot ni Simoun ang makina ay hahanapin pa...... samantala'y tutungain ko ang aking serbesa. At iniwan ng walang paalam ang dalawang magkaibigan. Nguni't ano ka ba mayroon at napakamapanghamok ka ngayon? ang tanong ni Basilio. Wala, aywan ko, nguni't ang taong iyan ay nakasisindak sa akin, halos nakatatakot. Sinisiko kita, e: ?hindi mo nalalamang ang tawag diyan ay Kardenal Moreno? Kardenal Moreno? O Eminenkia negra, kung papaano mo ibig. Hindi kita mawatasan! Si Rikhelieu ay may isang tanungang kaputsino na pinanganlang Eminenkia Gris; ito'y siya namang tanungan ng General...... Siya nga ba? Gayon ang nadingig ko sa _ilan_...... na nagmumura sa kaniya kung siya'y nakatalikod, at pinupuri siya kung kaharap. Dumadalaw din ba kay kapitang Tiago? Mula ng unang araw nang kaniyang pagdating, at ang katunayan ay _may isang_ nag-aakalang kaagaw niya...... sa pagmamamana...... At inaakala ko na makikipagkita sa General tungkol sa usap na ukol sa pagtuturo ng wikang kastila. Nang sandaling iyon ay lumapit ang isang alila upang sabihin kay Isagani na tinatawag ng kaniyang amain. Sa isang banko sa popa at kasalamuha ng ibang kasakay ay nakaupo ang isang klerigo na minamasdan ang anyo ng mga tanawing nagdadaan sa kaniyang paningin. Niluluwagan siya ng kaniyang mga kalapit; pag nagdaraan sa tabi niya ang mga lalaki'y nangagpupugay at ang mga manunugal ay hindi nakapangangahas na ilagay ang dulang na pinaglalaruan sa kalapit niya. Ang paring iyon ay bibihirang magsalita, hindi humihitit ni hindi umaanyong mapagmataas, hindi nahihiyang makihalo sa ibang tao at tumutugong malumanay at maayos sa mga pagpupugay sa kaniya na waring ikinadadangal niya at kinikilala ang gayon. Siya'y lubhang matanda na, ang buhok ay pawang puti, nguni't ang kaniyang pangangatawan ay mabuti, at, kahit nakaupo ay tuwid ang katawan at taas ang ulo, datapwa'y hindi mapagmalaki at mapalalo. Naiiba sa karamihan ng klerigong indio, na lubha namang kaunti, na ng kapanahunang iyon ay gumaganap sa pagkakoadhutor o nangangasiwang pangsamantala sa ilang kurato, dahil sa kaniyang pagkamalumanay at ugaling tuwid na taglay noong may lubos na pagkakilala sa karangalan ng kaniyang kalagayan at kabanalan ng kaniyang tinutungkol. Isang munting pagsisiyasat sa kaniyang anyo, kundi man dahil sa kaniyang buhok na puti, ay mapag-uunawa kaagad na siya'y nauukol sa malayong panahon, sa nakaraang kapanahunan, noong ang mga mabubuting binata ay hindi nangingiming ilaan ang kanilang karangalan sa pagiging pari, noong ang mga klerigo ay kasingpantay sa kalagayan ng sino mang prayle, at noong ang kagaya niya, na hindi pa dusta at alimura, ay humihingi ng mga taong malaya at hindi alipin, matatayog na pag-iisip at hindi budhing api. Sa kaniyang mukhang malungkot at anyong mapagtapat ay napagkikilala ang katiwasayan ng kaniyang kaluluwang pinatibayan ng pag-aaral at pagkukuro, at marahil ay sinubukan na ng mga sariling pagtitiis ng damdamin. Ang klerigong iyon ay si P. Florentino na amain ni Isagani at ang kasaysayan ng kaniyang buhay ay lubhang maikli. Anak ng isang liping mayaman at kilala sa Maynila, mainam ang tindig at may kasapatang mabantog, ay hindi nagkaroon kailan man ng hilig sa pagpapari; nguni't dahil sa ilang pangako ng kaniyang Ina ay pinilit siyang pumasok sa Seminario matapos ang di kakaunting pagtutunggali at matinding pagtatalo. Ang Ina'y may matibay na pakikipagkilala sa Arsobispo, may matigas na loob at walang pagbabago sa anomang maisip, na gaya ng sino mang babaing may pag-aakalang umaalinsunod sa hangad ng Dios. Walang nangyari sa tutol ng binatang si Florentino, hindi nagkabisa ang samo, walang nahita sa pagsasabing siya'y may iniibig at gumawa na tuloy ng gulo; magpapari siya at ng umabot sa dalawang pu't limang taon ay naging pari; ang Arsobispo ay siyang naggawad sa kaniya ng mga _orden_, ginanap na lubhang maringal ang unang pagmimisa, nagkaroon ng tatlong araw na piging at ang ina'y namatay na masaya at siyangsiya ang kalooban, matapos na maipamana sa anak ang lahat ng kaniyang kayamanan. Nguni't sa pagtutunggaliang iyon ay tumangap si Florentino ng isang sugat na hindi na gumaling kailan man; mga ilang linggo muna bago ganapin ang una niyang pagmimisa, ang babaing kaniyang pinakagigiliw ay nag-asawa ng wala nang pilipili dahil sa sama ng loob; ang dagok na iyon ay siyang pinakamahapding tinanggap niya; nanghilambot ang kaniyang budhi at ang kabuhayan ay naging isa niyang kinamuhian at mabigat na dalahin. Kung di man ang kabaitan at pagbibigay dangal sa kaniyang kalagayan ay ang pag-ibig na iyon ang nagligtas sa kaniya sa banging kinahuhulugan ng paring prayle at hindi prayle dito sa Pilipinas. Hinarap ang kaniyang mga nasasakop dahil sa kaniyang pagtupad sa katungkulan at pagkakahilig sa mga likas na karunungan. Nang mangyari ang mga kaguluhan noong 72 ay ipinanganib ni P. Florentino na siya'y mapuna dahil sa kalakihan ng kinikita ng kaniyang kurato, at sa dahilang siya'y payapang tao, ay humingi ng pagpapahinga at mula na noon ay nanirahan nang wari'y isang taong karaniwan sa mga lupain nilang mag-aanak na nasa baybayin ng dagat Pakifiko. Doo'y inaruga ang isa niyang pamangking lalaki, si Isagani, na alinsunod sa mga masasamang dila ay anak niya sa kaniyang dating iniibig, ng mabao, anak sa pagkadalaga ng isang pinsan niyang taga Maynila, alinsunod naman sa mga lalong nakababatid at hindi bulaan. Nang makita ng Kapitan ng bapor ang klerigo ay pinilitpilit na pumasok sa kamara at umakyat sa kubierta. Upang mapahinuhod lamang siya'y nagsabing: Kung hindi kayo paparoon ay aakalain ng mga prayle na aayaw kayong makisama sa kanila. Wala nang nagawa si P. Florentino kundi ang sumunod at ipinatawag ang kaniyang pamangkin upang pagsabihan ng nangyayari at ipagbilin na huwag lalapit sa kamara samantalang siya'y naroroon. Kung makikita ka ng Kapitan ay aanyayahan ka at magpapakalabis naman tayo. Paraan ng aking amain! ani ni Isagani sa sarili wala namang dahilan kung di upang huwag lamang akong makausap ni aling Viktorina. III MGA ALAMAT Ikh weiss nikht was soll es bedeuten Dass ikh so traurig bin! Nang bumati si P. Florentino sa munting lipunan ay hindi na naghahari doon ang pagkakainisan dahil sa nakaraang pagtatalo. Marahil ay nakaakit sa mga budhi ang masasayang bahay sa bayan ng Pasig, ang mga kopa ng mga alak na Jerez na tinungga upang humanda o marahil ay ang pag-aantabay sa isang mabuting pananghalian; maging alin man sa mga tinuran ang sanhi, ang katunayan, ay nangagtatawanan at nangagbibiruan na, sampu ng pransiskanong payat, kahit na hindi nangagiingay: ang kanilang mga tawa'y kahawig ng mga ngiwi ng isang mamamatay. Masasamang panahon!, !masasamang panahon! ang sabing tumatawa ni P. Sibyla. Maano namang huwag kayong magsalita ng ganyan, Vike-Rektor! ang sagot ng kanonigong si P. Irene, sabay sa pagtutulak sa luklukan noon sa Hongkong ay malusog ang inyong pangangalakal at nagpapatayo kayo ng mga bahay na bawa't isa ay.... !ba! Tate, tate! ang sagot hindi ninyo nakikita ang aming mga gugol, at ang mga naninirahan sa aming mga aring lupain ay nagsisimula na sa pagtutol.... Siya, siya na ng kadadaing, pagka't kung hindi ay iiyak na ako! ang masayang sigaw ni P. Kamorra. Kami'y hindi dumadaing gayong wala kaming mga lupain ni mga banko. At alamin ninyo na nagsisimula na ng pagtawad sa mga deretsos ang aking mga indio at iniuukilkil sa akin ang mga taripa! Sukat ba namang ukilkilan ako ng taripa ngayon, at taripa pa naman ng Arsobispo na si D. Basilio Sankho, _punales_, wari bagang mula noon hangang ngayon ay hindi namahal ang mga bagay-bagay. Ha, ha, ha! Bakit mamumura pa ang isang binyag kay sa isang inahing manok? Nguni't ako'y nagtataingang kawali, sinisingil ko hangang saan makaabot at hindi ako dumadaing kailan man. Hindi kami makamkam, ano, P. Salvi? Nang mga sandaling iyon ay siyang paglabas sa eskotilya ng ulo ni Simoun. Nguni't ?saan baga kayo nagsuot? ang sigaw sa kanya ni D. Kustodio na nakalimot na sa sama ng loob: hindi ninyo nakita ang pinakamainam sa paglalayag! Psh! ang sagot ni Simoun nang makaakyat na ng tuluyan; nakakita na ako ng maraming ilog at maraming tanawin, kaya't wala ng may kabuluhan sa akin kun di iyong may mga alamat.... Kung sa alamat, ay may ilan ang Pasig ang sagot ng Kapitan, na ayaw mawalang kabuluhan ang ilog na kaniyang nilalayagan at pinagkakakitaan ng pagkabuhay, nariyan ang Malapad-na-bato, na sinasamba noong kapanahunang hindi pa dumarating dito ang mga kastila, na umano'y tirahan ng mga espiritu: ng mawala na ang pananalig diyan at masalaula na ang bato ay naging tirahan ng mga tulisan, na mula sa tugatog niya'y hinaharang ang mga bangka na nakikilaban na sa agos ay nakikilaban pa sa mga tao. Nang makaraan iyon at sa kapanahunan na natin, kahit nababakas sa kanya ang kamay ng tao, ay may nababanggit ding mangisangisang bangkang natataob, at kung sa pagliko ay hindi ko ginagamit ang _anim kong sentido_ ay hindi malayong mapabarandal sa kanyang mga tagiliran. Nariyan pa ang isang alamat, ang sa yungib ni dona Jeronima, na maibubuhay sa inyo ni P. Florentino. Walang hindi nakaalam niyon! ang pawalang bahalang sabi ni P. Sibyla. Nguni't ni si Simoun, ni si Ben-Zayb, ni si P. Irene, ni si P. Kamorra ay nakaaalam, kaya't hiningi nilang isaysay; ang ilan ay pabiro at ang iba'y sapagka't sadyang ibig mabatid. Ang klerigo ay umanyong pabiro, kagaya ng paghiling ng ilan, gaya ng pagsalaysay sa mga bata ng isang sisiwa, at nagsabing: May isang lalaking nag-aaral na nangakong pakakasal sa isang babai, sa kanyang bayan, at pagkatapos ay hindi na naalaala ang pangako. Dahil sa pagkamatapat ng babai ay inantay-antay ng malaon ang lalaki: nakaraan ang kanyang kabataan, naging dalagsot at isang araw ay nabalitaang ang kanyang katipan sa pag-aasawa ay siyang Arsobispo sa Maynila. Nagsuot lalaki at lumigid sa ungos ng Kabo, sa pagparito, at humarap sa Ilustrisima na hinilingang tumupad sa pangako. Ang kahilinga'y hindi mangyayari, at ipinagawa nga ng Arsobispo iyang yungib na nakita ninyong may takip at napapalamutihan sa pagpasok ng mga punong gumagapang. Diyan siya nanahan at namatay, at diyan din siya nalibing, at ayon sa sabisabihan ay tumatagilid si dona Jeronima kung pumapasok sa yungib dahil sa katabaan. Ang kabantugan niya sa pagkaenkantada ay buhat sa ugali niyang paghahagis sa ilog ng mga kasangkapang pilak na ginagamit sa mga piging niyang dinadaluhan ng maraming ginoo. Isang lambat ang nasa ilalim ng tubig at siyang sumasahod sa mga kasangkapang doon na nahuhugasan. Wala pang dalawang pung taon ang nakararaan na ang ilog ay dumadaang halos humahalik sa pintuan ng yungib, nguni't untiunting lumalayo, gaya rin naman ng pagkalimot ng mga taga rito sa kay dona Jeronima. Mainam na alamat! ani Ben-Zayb, susulat ako ng ukol diyan. Nakaaawa. Iniisip na ni aling Viktorina na manirahan sa isa namang yungib at sasabihin na sana ng unahan siya ni Simoun, na nagsabing: Nguni't ano ang palagay ninyo sa bagay na iyon, P. Salvi ang tanong sa pransiskano na walang imik dahil sa may iniisip hindi baga lalong mabuti, sa palagay ninyo, na dapat sanang hindi sa isang yungib siya inilagay ng Arsobispo kung di sa isang beaterio, sa Santa Klara, sa halimbawa? Galaw na pamangha ni P. Sibyla, na nakakitang si P. Salvi ay nanginig at sumulyap sa dako ni Simoun. Sapagka't hindi naman mainam ang patuloy na walang tigatig ni Simoun, iyang bigyan ng munting tahanan ang mga nadadaya natin; labag sa pagkamapanampalataya ang ipain siya sa mga tukso, sa isang yungib, sa tabi ng ilog; nangangamoy _ninfa_ o kaya'y _driada_ ang gayon. Marahil ay naging mainam pa, lalo pang kabanalan, lalo pang maganda, lalo pang kapit sa ugali dito, ang kulungin siya sa Santa Klara, na waring isang bagong Eloisa, upang madalaw at mahimok maminsanminsan, ?Ano ang sabi ninyo? Hindi ko mahahatulan ni dapat kong hatulan ang kagagawan ng mga Arsobispo ang tugong mabigat ang loob ng pransiskano. Nguni't kayo, na siyang _gobernador eklesiastiko_, ang kahalili ng Arsobispo, ?ano ang gagawin ninyo kung sa inyo mangyari ang bagay na iyon? Kinibit ni P. Salvi ang kaniyang balikat, at payapang tumugon ng: Walang kabuluhang isipin ang isang bagay na hindi mangyayari.... Datapwa'y yayamang napag-uusapan na rin lamang ang tungkol sa mga alamat, ay huwag ninyong kaligtaan ang lalong mainam, dahil sa siyang lalong katotohanan, ang kababalaghan ni San Nikolas, na marahil ay nakita ninyo ang mga sirang muog ng kaniyang simbahan. Ibubuhay ko kay G. Simoun na siyang hindi dapat makaalam. Waring noong araw ay maraming buwaya sa lawa't sa ilog, mga buwayang napakalalaki't napakamasiba na dinudumog ang mga bangka at pinalulubog sa hagkis ng kanilang buntot. Sinasabing isang araw, ang isang insik na hangga noon ay hindi pa nagbibinyagan, ay dumaraan sa harap ng Simbahan, at walang ano ano'y sasisipot sa kaniyang harapan ang demonio, na anyong buwaya, na itinaob ang kaniyang bangka upang lamunin siya at dalhin sa Impierno. Sa tulong ng Dios ay tinawagan ng insik si San Nikolas at noon din ay naging bato ang buwaya. Sinasabi ng mga matatanda na ng kapanahunan nila ay nakikilala pang maliwanag ang anyo ng hayop sa putol putol na batong nalalabi; sa ganang akin ay masasabi kong nakita ko pang malinaw ang ulo at kung huhulaan ang katawan dahil sa aking nakita ay dapat na maging lubhang malaki ang hayop na yaon. Kahangahangang alamat! ang pabulalas ni Ben-Zayb, at magiging sanhi ng isang salaysayin. Ang pagsasabi ng anyo ng hayop, ang takot ng insik, ang tubig ng ilog, ang kakawayanan.... At magiging sanhi ng pagsusuri ng mga pananampalataya. Sapagka't tignan ninyo; tawagan pa naman ng isang insik na hindi binyagan, sa gitna ng kasakunaan, ang isang santo na hindi niya sinasamba at marahil ay kilala lamang sa dingig.... Ito'y hindi sakop noong sawikaing _mabuti pa ang masamang kilala na, kay sa mabuting kikilalanin pa_. Kung ako'y mapapasakainsikan at malalagay ako sa gayong kagipitan ang una ko munang tatawagan ay yaong lalong hindi kilalang santo sa _kalendario_ kay sa kay Konfusio o Budha. Kung ito'y isang kataasang tunay ng uri ng katolisismo o kaya'y kahinaan sa paghuhulo at pagka walang katibayan ng pag-iisip ng mga lahing dilaw, ay malilinaw lamang ng isang pagkilalang masusi ng _antropologia_. Si Ben-Zayb ay gumamit ng kilos guro at pinagalaw ang hintuturo sa hangin, sabay sa pagtataka sa sariling pag-iisip na marunong humango ng maraming banggit at katuturan sa maliliit na bagay. At sa dahilang nakita, na si Simoun ay nagbubulaybulay dahil sa bagay na kasasabi pa lamang niya, ay tinanong na kung ano ang iniisip. Dalawang bagay na mahalaga ang sagot ni Simoun, dalawang katanungang maidaragdag sa inyong susulatin. Una: ?ano kaya ang nangyari sa diablo ng biglang makulong sa bato? ?nakatanan? ?naiwan doon? ?napilpil? At ang pangalawa, ay kung yaong mga hayop na naging bato na napagkita ko sa ilang museo sa Europa, ay hindi kaya nagkagayon ng dahil naman sa ilang santong nabuhay na una sa panahon ng pag-apaw ng tubig sa sangmundo? Walang kapingaspingas na biro ang pagkakasabi ng mag-aalahas at itinukod pa sa noo ang kanyang hintuturo, tanda ng malaking pagmumunimuni, kaya't si P. Kamorra ay walang kapingaspingas ding sumagot na: Sino ang makapagsasabi, sino ang makapagsasabi! At yayamang mga alamat ang napag-uusapan at pumapasok tayo sa lawa, ang tugon ni P. Sibyla ang kapitan ay dapat makabatid ng marami.... Nang mga sandaling yaon ay pumapasok sa wawa ang bapor at ang tanawing nasa harap ay lubhang mainam. Ang lahat ay nalugod. Sa harapan ay nakalatag ang magandang lawa, na nalilibid ng baybaying berde at bughaw na bulubundukin, na waring isang malaking salamin na nakukulong ng palibid na pawang esmeralda at sapiro, na sa kaniyang lunas ay nananalamin ang langit. Sa kanan ay nakalatag ang dalampasigang mababa, na may mga look na may maiinam na anyo, at doon sa malayo, halos napapawi na sa paningin, naroon ang kawit ng bundok Sungay; sa harapan at sa huling dakong abot ng paningin ay nakatayo ang Makiling, mataas, nakahahanga, napuputungan ng manipis na ulap; at sa kaliwa ang pulong Talim, ang Susong-dalaga na taglay ang matatambok niyang guhit na naging sanhi ng kaniyang pangalan. Isang malamig na simuy ang nagpapakulot sa malapad na ibabaw ng tubig. Maala-ala ko pala, Kapitan ang sabi ni Ben-Zayb, na kasabay ang paglingon alam baga ninyo kung saan dako ng lawa napatay ang isang nagngangalang Guevara, Navarra o Ibarra? Lahat ay napatingin sa Kapitan, tangi lamang si Simoun na ibinaling ang mukha sa kabilang dako, na waring may hinahanap sa dalampasigan. Ay siya nga! ani aling Viktorina, saan Kapitan? ?nakaiwan kaya ng bakas sa tubig? Kumindat ng makailan ang tinatanong, bilang katunayan na laban sa kanyang kalooban ang katanungan; nguni't ng mabatyag ang samo sa mga mata ng lahat, ay lumapit ng ilang hakbang sa unahan ng bapor at minataan ang baybayin. Tumingin kayo roon ang sabing marahan, matapos na maunawang walang ibang tao: alinsunod sa Kabo na nangulo sa pag-uusig, ng makita ni Ibarra na siya'y nakukulong, ay lumunsad sa bangka, sa malapit sa _Kinabutasan_ at sa kasisisid ay linangoy ang habang may dalawang milla, na hinahabol siya ng punlo kailan ma't ilalabas ang ulo sa tubig upang huminga. Sa dako pa roon ay hindi na siya nakita, at sa malayolayo pa, sa may pangpang, ay nakakita ng wari'y kulay dugo. At ngayon ang ikalabing tatlong taon ng pangyayari, na walang kulang at labis na araw. Kung gayon, ang kaniyang bangkay?... ang tanong ni Ben-Zayb. Ay nakisama sa bangkay ng kaniyang ama, ang sagot ni P. Sibyla; hindi ba isa ring pilibustero, P. Salvi? Iyan ang mga murang libing, P. Kamorra, ?ano? ang sabi ni Ben-Zaib. Lagi ng sinasabisabi ko, na pilibustero ang mga hindi bumabayad ng maringal na libing ang sagot na tumatawa ng tinukoy. Nguni't ?ano ang nangyayari sa inyo G. Simoun? ang tanong ni Ben-Zayb nang makitang ang mag-aalahas ay nakatigil at nag-iisip Nahihilo baga kayo, kayong mapaglakbay, sa isang patak na tubig na kagaya nito? Ang masasabi ko sa inyo, ang sagot ng Kapitan na nagkaroon na ng giliw sa mga pook na iyon; huwag ninyong panganlan ito ng patak na tubig: ito'y malaki sa alin man sa mga lawa sa Suisa at malaki pa kahit pagpisanin ang lahat ng lawa sa Espana; nakakita ako ng matatandang mangdaragat na nangaliyo rito. IV SI KABISANG TALES Ang mga nakabasa ng unang bahagi ng kabuhayang ito, ay maaalaala marahil ang isang matandang magkakahoy na naninirahan doon sa kalookan ng isang gubat. Si Tandang Selo ay buhay pa at kahi't ang kaniyang buhok ay pumuti na ay mabuti rin ang kaniyang katawan. Hindi na nanghuhuli sa bitag at hindi na rin nagpuputol ng kahoy; sa dahilang bumuti na ang kabuhayan ay naggagawa na lamang ng walis. Ang kaniyang anak na si Tales (palayaw ng Telesforo) ay nakisama muna sa isang namumuhunan; nguni't ng malaunan, ng magkaroon ng dalawang kalabaw at mga ilang daang piso, ay gumawa na sa sarili, na katulong ang kaniyang ama, ang kaniyang asawa at ang kaniyang tatlong anak. Hinawan nga at lininis ang makapal na gubat na nasa labasan ng bayan na inakala nilang walang may-ari. Nang kanilang ginagawa ang lupa at maayos ay linagnat na isa isa silang mag-aanak at namatay ang Ina at anak na panganay na si Lukia, na nasa katamtamang gulang. Ang bagay na iyon na sadyang ibinibigay ng pagkakabungkal ng lupa na sagana sa sarisaring bagay, ay inakala nilang higanti ng mga laman-lupang naninirahan sa gubat, kaya't kinalamay nila ang kanilang loob at ipinagpatuloy ang gawain sa pag-asang lumipas na ang pagkamuhi ng espiritu. Nang aanihin na ang unang tanim ay inangkin ang mga lupang iyon ng isang "Korporakion" ng mga prayle na may pag-aari sa bayang kalapit, na ang ikinakatwiran ay nasa sa loob ng kanilang mga hanganan, at upang mapatunayan ang gayon ay itinayo noon din ang kanilang mga muhon. Gayon man, ay pinabayaan siya ng tagapangasiwa ng mga pari upang pag-anihan, kailan man at magbabayad siya sa taon taon ng isang munting halaga, isang walang gaano, dalawang pu o tatlong pung piso. Si Tales, na mabait sa dilang mabait, ayaw sa usapin na gaya ng iba at masunurin sa mga praile gaya ng ilan, sa pag-iwas na ibunggo ang isang palyok sa isang kawali, gaya ng sabi niya, (sa ganang kanya'y kasangkapang bakal ang mga prayle at siya'y kasankapang putik), ay umalinsunod sa kahilingan, dahil sa naisip niyang siya'y hindi marunong ng wikang kastila at walang maibabayad sa mga tagapagtanggol. At saka sinabi sa kanya ni tandang Selo, na: Tiisin mo na! malaki pa ang magugugol mo sa pakikipag-usapin ng isang taon kay sa magbayad ng makasampu ng hinihiling ng mga paring puti. !Hmh! Marahil ay gantihin ka naman nila ng misa. Ipagpalagay mong ang tatlong pung pisong iyan ay natalo sa sugal, o kaya'y nahulog sa tubig at kinain ng buwaya. Ang ani ay naging masagana, nabili sa mabuting halaga, at inisip ni Tales ang magtayo ng isang bahay na tabla sa nayon ng Sapang, ng bayang Tiani, na kalapit ng San Diego. Nakaraan ang isa pang taon at dumating ang isa pang mabuting ani, at dahil sa paganito o pagayong sanhi ay ginawa ng mga prayle na limang pung piso ang _kanon_, na pinagbayaran naman ni Tales upang huwag silang magkagalit at sa dahilang umasang maipagbibili sa mabuting halaga ang asukal. Tiisin mo na! Ibilang mong lumaki ang buwaya, ang payo ni matandang Selo. Nang taong yaon ay naganap ang kanilang pangarap: manirahan sa bayan, sa kanilang bahay na tabla sa nayon ng Sapang, at inisip ng ama at ng nuno ang papag-aralin ang dalawang magkapatid, lalonglalo na ang babai, si Juliana o Huli, gaya ng kanilang tawag, na magiging maganda sa wari. Isang batang lalaki, si Basilio, na kanilang kaibigan at kagaya rin nila sa uri ay nag-aaral na noon sa Maynila. Nguni't ang pangarap na ito'y waring ukol sa hindi pangyayari. Ang unang ginawa ng bayan, ng makita ang untiunting pagtighaw nila, ay ang paghahalal na kabisa sa pinakamalakas na gumawa sa mag-aanak; ang anak na panganay na si Tano ay may labing apat na taon pa lamang. Tinawag na ngang kabisang Tales, nangailangang magpagawa ng _khaqueta_, bumili ng isang sambalilong pieltro at humanda sa paggugugol. Upang huwag makipagkagalit sa Kura at sa Pamahalaan ay pinagpapaluwalan niya ang naaalis sa padron, ipinagbabayad ang mga umaalis at namamatay, nag-aaksaya ng maraming panahon sa paniningil at pagtungo sa _Kabekera_. Magtiis ka na! Ipagpalagay mong dumating ang mga kamag-anak ng buwaya, ang sabing nakangiti ni tandang Selo. Sa taong darating ay magsusuot ka na ng _de kola_ at paparoon ka sa Maynila, upang mag-aral na gaya ng mga dalaga sa bayan! ang sabi-sabi ni kabisang Tales sa kaniyang anak kailan ma't madidingig dito ang mga pagkatuto ni Basilio. Nguni't ang taong darating na iyon ay hindi sumasapit at sa kanya'y napapalit ang pagdaragdag sa buwis ng lupa; natubigan na si kabisang Tales at nagkakamot ng ulo. Ibinibigay na ng lutuang putik ang kaniyang bigas sa _kaldero_. Nang umabot sa dalawang daang piso ang _kanon_ ay hindi na nagkasiya si kabisang Tales sa pagkamot sa ulo at pagbubuntong hininga: tumutol at bumulongbulong. Nang mangyari ang gayon ay sinabi sa kaniya ng prayleng tagapangasiwa, na, kung hindi siya makababayad ay iba ang magtatanim sa mga lupang yaon. Maraming may nasa ang nagbabayad. Inakala ni kabisang Tales na nagbibiro ang prayle, nguni't tinototoo ng pari ang pagsasalita't itinuturo ang isa sa mga alila niya na siyang kukuha ng lupa. Ang kaawaawang tao'y namutla, ang tainga niya'y umugong, isang mapulang ulap ang tumakip sa kaniyang paningin at doo'y namalas ang kaniyang asawa't anak na babaing nangamumutla, yayat, naghihingalo, dahil sa walang gisaw na lagnat. At pagkatapos ay namalas ang makapal na gubat na naging bukirin, namalas niya ang agos ng pawis na dumidilig sa mga lubak, namalas niya siya, siya rin, ang kaawaawang si Tales, na nag-aararo sa gitna ng arawan, na nasusugatan ang mga paa sa mga bato't tuod, samantalang ang uldog na iyon ay nagliliwaliw na nakasakay sa isang sasakyan at yaong kukuha ng kaniyang ari ay susunodsunod na gaya ng isang alipin sa kaniyang panginoon. !Ah, hindi! !makalilibong hindi! Lumubog na muna ang mga kaparangang yaon sa kailaliman ng lupa at malibing na silang lahat. ?Sino ang dayuhang iyon upang magkaroon ng karapatang makapag-ari sa kaniyang mga lupain? ?Nagdala baga siya ng pumarito ng isang dakot man lamang ng alabok na iyon? ?Nabaluktot baga ang isa man sa mga daliri niya sa pagbunot ng isang ugat man lamang na nanuod doon? Bugnot na sa mga pagbabala ng prayle na nag-aakalang papaghariin ang kaniyang mga karapatan sa lahat ng paraan, sa harap ng ibang naninirahan doon ay nagmatigas si kabisang Tales, ayaw magbayad, ni isa mang kualta, at dala rin sa harap ang mapulang ulap, ay sinabing ipagkakaloob lamang niya ang kaniyang mga bukirin sa dumilig muna doon ng dugo ng kaniyang mga ugat. Nang makita ni matandang Selo ang mukha ng kaniyang anak, ay hindi nakapangahas na banggitin ang buwaya, nguni't tinangka niyang paglubagin sa pagsasabi ng ukol sa mga kasangkapang putik at ipinaalaala, na sa mga usapin, ang nananalo'y nawawalan ng baro't salawal. Sa alabok tayo mauuwi, ama, at wala tayong damit ng sumilang sa maliwang! ang sagot. At nagmatigas na sa hindi pagbabayad ni ibigay ang isang dangkal man lamang ng kaniyang lupa, kung hindi ipakikilala muna ng mga prayle ang katibayan ng kanilang paghahabol sa paraan ng pagpapakita ng kahi't anong kasulatan. At sa dahilang walang maipakita ang mga prayle ay nagkaroon ng usapin, at tinanggap ang gayon ni kabisang Tales sa pag-asang kundi man ang lahat ay may ilang lumilingap sa katwiran at gumagalang sa mga kautusan. Naglilingkod ako at marami ng taong ako'y naglilingkod sa hari, sa tulong ng aking salapi at mga pagpapagod, ang sabi sa mga nagwiwikang wala siyang mararating: hinihiling ko sa kaniya ngayon na lingapin ang aking katwiran at lilingapin niya ako. At akay ng isang kasawian at parang sa usapin ay natataya ang kaniyang kabuhayan sa araw ng bukas at ang sa kaniyang mga anak, ay ginugol ang kaniyang naiipon sa pagbabayad sa mga abogado, eskribano at prokurador, na hindi pa kabilang dito ang mga kawani at mga taga-sulat na sinasamantala ang kaniyang kamangmangan at kalagayan. Yao't dito siya sa pangulong bayan ng lalawigan, nakararaan siya ng boong maghapon na hindi kumakain at hindi natutulog, at ang kaniyang pakikipagusap ay pawang tungkol sa mga kasulatan, pagharap, paghahabol sa lalong may mataas na kapangyarihan, ibp. Noon nakita ang isang labanang hindi pa namamasdan sa silong ng langit ng Pilipinas: ang sa isang maralitang indio, mangmang at walang mga kaibigan, tiwala sa kaniyang katwiran at sa kabutihan ng kaniyang pinag-uusig, na nakikilaban sa isang malakas na "korporakion" na niyuyukuan ng kapangyarihan at sa harap niya'y binibitiwan ng mga hukom ang kanilang timbangan at isinusuko ang kanilang tabak. Mapilit sa pakikitunggali na waring langgam na kumakagat, gayong nakikilalang siya'y matitiris, waring langaw na tinatanaw ang kalawakang walang hanggan sa likod ng isang salamin. !Ah! Ang kasangkapang lupa, sa pakikipaglaban sa mga _kaldero_, ay may nakahahanga ring anyo, sa pagkadurog: taglay niya ang kaigtingan ng pagdumog ng walang pag-asa. Sa mga araw na hindi siya naglalakbay, ay dinadaan niya sa paglilibot sa kaniyang bukirin na dala ang isang baril, sinasabisabi niyang ang mga tulisan ay nangloloob at nangangailangang magtanggol siya upang huwag mahulog sa kanilang mga kamay at matalo ang usap. At waring pagsasanay sa pagtudla ay binabaril ang mga ibon at mga bungang kahoy, bumabaril ng mga paroparo ng walang kalihislihis, kaya't ang tagapangasiwang uldog ay hindi na nangahas na tumungo sa Sapang kung walang kasamang mga guardia sibil, at ang palamon ng pari na nakakita sa magandang tikas ni kabisang Tales na naglilibot sa kaniyang bukirin na wari'y isang bantay, ay umayaw nang lipus ng takot na kunin ang pag-aari. Datapwa'y hindi makapangahas na bigyan siyang katwiran ng mga hukom pamayapa sa bayan at nang nasa _kabekera_, dahil sa natatakot maalis sa katungkulan, sapagka't nadadala na dahil sa isang kaagad-agad ay inalis. At hindi naman masasama ang mga hukom na iyon, pawang taong matatalino, matapat, mabubuting mamamayan, maririlag na mga magulang, mabubuting anak... at nakatataya ng kalagayan ni Tales ng mabuti pa kay sa sariling may katawan. Marami sa kanila ang nakababatid ng mga sanhi at pangyayari nang pagkakaari, alam nilang ang mga prayle ay hindi dapat magkaroon ng mga pag-aaring lupa alinsunod sa kanilang mga palatuntunan, nguni't alam din naman nila na ang panggagaling sa malayo, ang pagtatawid dagat sa pagtupad sa katungkulang pinaghirapang lubha bago nakamit, mag-usig na makagampang mabuti at pawalan ang lahat ng iyon dahil lamang sa sinapantaha ng isang indio na ang katwiran ay gaganapin sa lupa ng gaya sa langit, !aba! isa rin namang kahibangan ang gayon! Sila ay mayroon din namang mga kaanak at marahil ay may malaki pang pangangailangan kay sa indiong yaon: ang isa'y may inang pinadadalhan sa tuwina ng salapi, at ?mayroon pa bang kabanalbanalang bagay na gaya ng pakanin ang isang ina?; ang isa ay may mga kapatid na babaing napapanahon sa pag-aasawa, ang isa pa'y may mga anak na maliliit na nag-aantay ng pagkain na waring mga inakay sa pugad na marahil ay mangamatay pagdating ng araw na maalis sa katungkulan; at ang pinakamunti ay may asawang nalalayo, lubhang malayo, na kung hindi tumanggap ng ukol na salapi ay magigipit...... At ang lahat ng hukom na iyon, na ang marami sa kanila'y may mga budhi at may malinis na hilig, ay nag-aakalang ang lalong pinakamabuti nilang magagawa ay ang himukin sa pagkakasundo, sa paraang magbayad si kabisang Tales ng buwis na hinihingi. Nguni't si Tales, gaya ng sinomang may maikling paghuhulo, ay patuloy sa layon, kailan ma't nakakabanaag ng katwiran. Humihingi ng mga katunayan, katibayan, kasulatan, _titulo_, nguni't walang maipakita ang mga prayle at walang pinanghahawakan kundi ang mga nakaraang pag-alinsunod. Datapwa'y, ang tutol naman ni kabisang Tales: Kung sa araw araw ay naglilimos ako sa isang pulube upang huwag na lamang akong yamutin ?sino ang makapipilit sa akin na magpatuloy ako sa pagbibigay, kung nagpapakasagwa naman? At walang makapag-patinag sa kaniya sa gayon at wala namang bantang makapagpalubag sa kaniya. Walang nangyari sa Gobernador M.... na naglakbay at sinadya siya upang takutin; ang lahat ay sinasagot niya nang: Magagawa ninyo ang ibig gawin, G. Gobernador, ako'y isang mangmang at wala akong lakas. Nguni't inayos ko ang mga bukiring ito, ang asawa ko't anak ay nangamatay sa pagtulong sa akin sa paglilinis, kaya't hindi ko siya maipagkakaloob sa sino mang hindi makagawa sa kanila ng higit sa ginawa ko. Diligin muna sila ng dugo ng nagnanasa at ilibing sa kanila ang asawa't anak. Ang kinahinatnan, sa katigasang ito ng ulo, ay ang bigyan ng katwiran ang mga prayle ng mga matapat na hukom, at siya'y pinagtatawanan ng bala na at pinagsasabihan pang hindi naipapanalo ang mga usapin ng dahil sa katwiran. Gayon man ay patuloy din siya sa paghahabol, linalagyan ng punlo ang kaniyang baril at mahinahong liniligid ang kaniyang lupain. Sa kapanahunang iyon ay waring isang pangarap ang kaniyang kabuhayan. Ang kaniyang anak na si Tano, binatang kasingtaas ng ama, at gaya ng kapatid na babai sa kabutihan, ay nasundalo; pinabayaan niyang lumakad at hindi ibinayad ng makakapalit. Magbabayad ako sa mga abogado, ang sabi sa anak na babaing umiiyak: kung manalo ako sa usapin ay mapababalik ko siya, nguni't kung ako'y matalo ay hindi ko kailangan ang anak. Lumakad ang anak at ang tanging balitang tinanggap ay ang pinutulan ng buhok at natutulog sa ilalim ng isang karreta. Nang makaraan ang anim na buwan ay may nagsabing nakitang dinala sa Karolinas; may ilang nagbabalitang tila nakitang suot guardia sibil. Guardia sibil si Tano! !Susmariosep! ang pamangha ng ilan na sabay sa pagtatalukob kamay: Si Tano na napakabuti at napakabait! !Rekimeternam! May ilang araw na hindi binati ng nuno ang ama, si Huli ay nagkasakit, nguni't hindi tumulo ang isa mang patak na luha ni kabisang Tales; dalawang araw na hindi umalis sa bahay, na waring nangangamba sa pagsisi ng kaniyang mga kanayon; natatakot tawaging siyang pumatay sa kaniyang anak. Nguni't ng ikatlong araw ay muling lumabas na dala ang kaniyang baril. May nagsapantaha na siya'y may nasang pumatay ng tao at may isang nagsabi na nadingig umanong ibinubulong niya ang balang ibaon ang uldog sa mga lubak ng kaniyang bukirin; kaya't mula noo'y kinatakutan na siyang lubha ng prayle. Dahil dito'y pumanaog ang isang utos ng Kapitan General na nagbabawal ng paggamit ng baril at ipinasasamsam na lahat. Ibinigay ni kabisang Tales ang kaniyang baril, nguni't nagpatuloy din sa kaniyang pagbabantay na ang dala ay isang mahabang itak. Ano ang gagawin mo sa itak na iyan sa ang mga tulisan ay may baril? ang sabi sa kaniya ni matandang Selo. Kailangan kong bantayan ang aking mga pananim, ang sagot; ang bawa't isang tubo doon ay isang buto ng aking asawa. Inalisan siya ng itak dahil sa napakahaba. Ang ginawa naman niya ay kinuha ang matandang palakol ng kaniyang ama at ipinatuloy ang kaniyang paglalakad na nakapangingilabot. Si matandang Selo at si Huli ay nangangamba sa tuwing aalis siya ng bahay. Si Huli ay titindig sa habihan, dudungaw, nagdadasal ng mga nobena. Ang matanda naman ay hindi matumpak kung minsan sa pagyari ng buklod ng walis at nasasabisabing pagbabalikan ang gubat. Ang pamumuhay sa bahay na iyon ay napakahirap. Nangyari din ang kinatatakutan. Sa dahilang ang bukid ay malayo sa pook ng mga bahay, kahi't na may palakol si kabisang Tales ay nabihag ng mga tulisan, na may mga rebolber at baril. Sinabi sa kaniya ng mga tulisan na yamang mayroon siyang naibabayad sa mga hukom at tagatanggol-usap ay dapat din naman siyang magkaroon ng maibibigay sa mga nawawakawak sa kabuhayan at mga pinag-uusig. Dahil doon ay hiningan siya ng limang daang pisong tubos sa pamag-itan ng isang tagabukid at pinatibayan pang pag may nangyari sa utusan ay ititimbang ang buhay ng dakip. Dalawang araw ang ibinigay na taning. Ikinasindak na lubha ng mag-anak ang balita at lalo pa manding naragdagan ang gayon, ng mabatid na lalabas ang Guardia sibil upang usigin ang mga tulisan. Kung magkatagpo at magkalabanan ay alam ng lahat na ang unang mapapatay ay ang dakip. Nang tanggapin ang balita'y hindi nakatinag ang matanda, at ang anak na babai, sa gitna ng pamumutla't pagkasindak, ay makailang nagnasang mangusap, nguni't hindi nangyari. Datapwa'y isang hinalang lalong mabigat ang nakapagpabalik sa kanilang diwa. Ang sabi ng tagabukid na inutusan ng mga tulisan, ay marahil magsisilayo sila, kaya't kung magluluwat sa pagbibigay ng tubos ay lalawig ang araw at si kabisang Tales ay pupugutan ng ulo. Ang sabing ito'y nakatulig sa dalawa, na kapuwa mahihina at kapuwa walang magawa. Si tandang Selo ay mapaupo't mapatindig, akyat manaog, hindi malaman ang tunguhin, hindi malaman ang lapitan. Si Huli'y padulogdulog sa kaniyang mga larawan ng santo, uli't uling binilang ang salapi, nguni't ang dalawang daang piso'y hindi nararagdagan, ayaw dumami, biglang magbibihis, iipunin ang lahat ng kaniyang hiyas, hihinging sanguni sa matanda, tatangkaing makipagkita sa Kapitan, sa hukom, sa tagasulat, at sa teniente ng Guardia sibil. Oo ang sagot ng matanda sa lahat, at pag sinabi ng batang huwag ay huwag din naman siya. Dumating ang ilang babaing kapitbahay na kamag-anakan at kakilala, mga maralita, at may maralita pa kay sa iba, mga walang malay na tao at minamalaki ang lahat ng bagay. Ang pinakamatalas sa lahat ay ang pusakal na pagingera na si Hermana Bali na nanirahan sa Maynila upang mag _ejerkikio_ sa beaterio ng La Kompania. Ipagbibili ni Huli ang lahat ng kaniyang mga hiyas liban lamang ang isang agnos na may brillante at esmeralda na bigay ni Basilio. Ang agnos na iyon ay may kasaysayan; ibinigay ng _monja_ na anak ni kapitang Tiago sa isang ketongin, dahil sa pagkakagamot ni Basilio sa may sakit ay ibinigay nito na parang isang handog. Hindi niya maipagbili hanggang hindi maalaman ng nagbigay. Madaling ipinagbili ang mga suklay, hikaw at kuwintas ni Huli sa isang mayamang kapitbahay at dinagdagan pa ng limang pung piso; kulang pa rin ng dalawang daan at limang pu. Maaaring isangla ang agnos, nguni't napailing si Huli. Iminunkahi ng isang kalapit na ipagbili ang bahay, bagay na sinangayunan ni tandang Selo ng boong lugod, sapagka't babalik sa gubat upang makapangahoy na muli na gaya noong una, nguni't ang gayon ay hindi mangyayari ang sabi ni Hermana Bali sa dahilang wala ang tunay na may-ari. Minsan ay pinagbilhan ako ng isang tapis ng asawa ng hukom, sa halagang piso, at kadumatdumat ay sinabi ng asawa na wala raw kabuluhan ang bilihang iyon sapagka't wala siyang malay. !Aba! Kinuha sa akin ang tapis at hindi isinauli sa akin ng babai ang piso hangga ngayon, ang ginagawa ko naman ay hindi ko siya binabayaran sa panginge kung siya'y nananalo, aba! Sa gayong paraan ay nasingil ko siya ng labing dalawang kualta; dahil lamang naman sa kaniya kung kaya ako nagsusugal. Hindi ko mapapayagang hindi ako pagbayaran, aba! Tatanungin sana ng isang kalapit kung bakit hindi siya pinagbabayaran ni Hma. Bali sa isang maliit na utang, nguni't natalasan ng pangingera, kaya't nagpatuloy kaagad: Alam mo Huli ang mabuti mong gawin? Isangla mo muna sa halagang dalawang daan at limang pung piso ang bahay, sanlang pagbabayaran hanggang sa manalo ang usap. Ito ang pinakamabuti sa mga balak, kaya't tinangkang gawin noon ding araw na iyon. Sinamahan ni Hermana Bali at linibot nila ang lahat ng bahay ng mayayaman sa Tiani, nguni't walang pumayag sa gayong kasunduan: anila'y talo ang usap, at ang pagtulong sa isang kalaban ng mga prayle ay parang humahanda na sa paghihiganti nito. Sa kahulihulihan ay nakatagpo rin ng isang matandang mapanata na nahabag sa kaniyang kalagayan, ibinigay ang halaga sa pamag-itan ng kasunduan na si Huli'y paaalila sa kaniya hanggang sa mabayaran ang utang. Sa isang dako naman ay walang maraming gagawin si Huli, manahi lamang, magdasal, samahan siya sa simbahan, magpanata maminsanminsan ng patungkol sa kaniya. Lumuluhang pumayag si Huli sa kasunduan, tinanggap ang salapi at nangakong sa kinabukasan, araw ng Pasko, ay maglilingkod na siya. Nang matanto ng matanda ang gayong halos pagbibili ng katawan, ay nag-iiyak na wari'y bata. Di yata't ang apo niyang yaon na ayaw niyang palalakarin sa init ng araw upang huwag masunog ang balat, si Huling may maliliit na daliri at mapulang sakong, !di yata! ang binibining yaon na siyang pinakamaganda sa nayon at marahil ay sa boong bayan, na lagi nang tinatapatan ng mga binatang nagtutugtugan at nagkakantahan, !di yata! ang bugtong niyang apo, ang kabugtong niyang anak, ang tanging lugod ng malabo niyang paningin, yaong pinangarap niyang nakasayang mahaba, nagsasalita ng wikang kastila at nagpapaypay ng pamaspas na may mga pinta, na kagaya ng mga anak ng mayaman, ?yaon ang papasok na alilang kagagalitan at pagwiwikaan, upang masira ang kanyang mga daliri, upang makatulog sa kahi't saang sulok at magising nang walang patumanga? Ang matanda'y walang humpay sa kaiiyak, sinasabisabing siya'y magbibigti at magpapakamatay sa gutom. Kung aalis ka ang sabi ay babalik ako sa gubat at hindi na ako tutuntong ng bayan. Pinapayuhan siya ni Huli na kinakailangang makabalik ang ama, at pag nanalo ang usapin ay madali siyang matutubos sa pagkaalila. Dinaang malungkot ang gabing yaon; alin man sa dalawa ay hindi nakakain at ang matanda'y nagmatigas na hindi humiga, at magdamag na naupo na lamang sa isang sulok, walang imik, ni kakibokibo, at hindi man kumikilos. Sa isang dako naman ay tinangka ni Huli ang matulog, nguni't malaong hindi napikit ang mga mata. Nang mapayapa na dahil sa kapalaran ng magulang, ay ang kaniya namang kalagayan ang inisip nguni't tinitimpi ang pag-iyak na walang humpay upang huwag madingig ng matanda. Sa kinabukasan ay alila na siya, at yaon pa naman ang araw na karaniwang idating ni Basilio na galing sa Maynila't may dalang handog sa kanya.... Dapat na niyang limutin ang pag-irog na iyon; si Basilio, na di malalao't magiging manggagamot, ay hindi maaaring mag-asawa sa isang maralita.... At nakikinikinita niya na tumutungo sa simbahang kasama ng pinakamayaman at pinakamagandang dalaga sa bayan, na kapuwa sila gayak na gayak, maliligaya at kapuwa nangakangiti, samantalang siya, si Huli, ay susunodsunod sa kaniyang panginoon at ang dala'y nobena, hitso at duraan. Pagsapit sa dakong ito'y nakaramdam siya ng isang paghihigpit ng lalamunan, isang pataw na malaki sa puso at hinihingi niya sa Birhen na mamatay na muna siya bago mamalas ang gayon. Datapwa't aniya sa sariling budhi malalaman niya na pinili ko pa ang ako na ang masangla kay sa masangla ang agnos na bigay niya sa akin. Ang pagkukurong ito'y nakapagpalubag ng kaunti sa kaniyang sama ng loob at nagpangarap na siya ng sarisari. ?Sino ang makapagsasabi? maaaring mangyari ang kababalaghang makakuha siya ng dalawang daan at limang pung piso sa ilalim ng larawan ng Birhen; marami na siyang nabasang kababalaghan na gayon ang pangyayari! Maaaring huwag sumilang ang araw at samantala'y mapanalo ang usap bago mag-umaga. Maaaring makabalik ang kaniyang ama; makapupulot siya sa bakuran ng isang gusi, ang mga tulisan ang siyang may padala sa kaniya ng gusi; ang kura, si P. Kamorra na nagbibiro sa kaniyang parati, ay mangyayaring dumating na kasama ng mga tulisan.... lumalaon lumalaon ay unti-unting nagugulo ang kaniyang mga pag-iisip hanggang, sa, dahil sa pagkapata at pagdadalamhati ay nakatulog, na pinapangarap ang kaniyang kabataan doon sa gitna ng kagubatan: siya'y naliligo sa batis na kasama ang dalawa niyang kapatid, may mga isdang sarisari ang kulay na napahuhuling wari'y tanga, at nayayamot siya sapagka't hindi siya masiyahang loob sa panghuhuli niyong mga isdang napakaamo: si Basilio ay nasa ilalim ng tubig, nguni't hindi niya maalaman kung bakit ang mukha ni Basilio ay ang sa kaniyang kapatid na si Tano. Sila'y minamatyagan mula sa pangpang ng kaniyang bagong pinaglilingkurang babai. V ANG "NOKHE BUENA" NG ISANG KOTSERO Dumating si Basilio sa San Diego ng mga sandaling inililibot ang prusision sa mga lansangan ng bayan. Siya'y nabalam ng ilang oras sa kaniyang lakad sapagka't nahuli ng guardia sibil ang kotsero na nakalimot magtaglay ng sedula personal at dinala sa kuartel upang iharap sa komandante, matapos mabigyan ng ilang halibas ng kulata. Muling napigil ang kalesa upang paraanin muna ang prusision at ang kotserong nabugbog ay nag-alis ng sombrero at nagdasal ng isang _Ama namin_ sa pagdaraan ng isang larawan, ng isang bantog na banal mandin, na nasa andas. Anyong matandang may mahabang misay na nakaupo sa gilid ng isang hukay na nasa ilalim ng isang punong may sarisaring pinatuyong ibon. Isang kalan na may isang palayok, isang lusonglusungan at isang kalikut na pandurog ng hitso ang kaniyang mga tanging kasangkapan, waring upang ipakilala na ang matanda ay naninirahan sa gilid ng libingan at doon linuluto ang kaniyang pagkain. Iyon ay si Matusalem, ayon sa pananampalataya sa Pilipinas; ang kaniyang kasama at marahil ay kapanahong taga Europa ay si Noel nguni't may matalaghay at masayang anyo, kay sa kay Matusalem. Nang kapanahunan ng mga banal ang hakahaka sa sarili ng kotsero marahil ay walang guardia sibil, sapagka't kung mayroon, ay hindi sila mabubuhay ng malaon dahil sa pangungulata. Makaraan ang matanda ay sumunod ang tatlong Haring Mago na nangakasakay sa mga kabayong tatalontalon, lalonglalo na ang sa maitim na haring Melkhor na waring ibig sagasain ang kaniyang mga kasama. Wala, wala ngang guardia sibil noon ang patuloy ng kotsero na kinaiinggitan sa sarili ang mga maliligayang kapanahunang iyon, sapagka't kung mayroon ay nadala na sa bilangguan ang maitim na iyan na naglililikot sa piling niyang dalawang kastila (si Gaspar at si Baltazar). Nguni't sa dahilang napuna niya na ang maitim ay may korona at hari ding kagaya ng dalawang kastila, ay sumaisip niya ang hari ng mga tagalog at nagbuntonghininga. Alam po ba ninyo ang magalang na tanong kay Basilio kung ang paang kanan ay nakakalag na? Ipinaulit ni Basilio ang katanungan. Paang kanan nino? Nang hari! ang sagot na maraha't malihim ng kotsero. Sinong hari? Ang hari natin, ang hari ng mga tagalog.... Si Basilio ay ngumiti at ikinibit ang balikat. Muling nagbuntonghininga ang kotsero. Ang mga taga bukid ay may isang alamat na, ang kanilang hari umano na nakukulong at nakatanikala sa yungib ng San Mateo, ay darating isang araw at sila'y palalayain. Bawa't isang daang taon ay napapatid ang isa niyang tanikala, kaya't nakakawala na ang mga kamay at paang kaliwa: wala nang natitira kundi ang paang kanan. Kung nagpupumiglas o gumagalaw ang haring ito ay nagiging sanhi ng paglindol at panginginig ng lupa; napakalakas, kaya't inaabutan siya ng isang buto, na nadudurog sa kaniyang pisil, ng sino mang nakikipagkamay. Tinatawag siyang Bernardo ng mga tagalog, nang hindi maalaman kung bakit, marahil ay pinagkakamalang siya ang Bernardo del Karpio. Pag nakakalag na ang paang kanan ang bulong ng kotsero na tinimpi ang isang buntonghininga ay ibibigay ko sa kaniya ang aking mga kabayo, paglilingkuran ko siya at magpapakamatay na ako ng dahil sa kaniya.... Ililigtas niya kami sa mga guardia sibil. At sinundan ng may hapis na tingin ang tatlong haring lumalayo na. Sumusunod ang dalawang hanay na batang malulungkot, mga walang katawatawa, na waring pinilit lamang. Ang ilan ay may dalang huepe at ang iba ay kandila, at ang iba ay parol na papel na may tukod na kawayan, at nangagtitilian sa pagdarasal ng rosario, na, waring may kaaway. Sumusunod si San Jose na nasa maralitang andas, na ang anyo ay malungkot at pakumbaba at ang tungkod ay may bulaklak ng asusena, sa gitna ng dalawang guardia sibil na wari nakahuli sa kaniya: saka pa lamang nataho ng kotsero kung bakit gayon ang anyo ng santo. Dahil sa siya'y nagulumihanan sa pagkakakita sa guardia sibil o kaya'y dahil sa wala siyang paggalang sa santong may gayong kaakbay, ay hindi nagdasal ng kahit isang _requiem eternam_ man lamang. Sa likuran ng San Jose ay sumusunod ang mga batang babaing umiilaw na nangakatalukbong ng panyong nakabuhol sa ilalim ng baba, nagdadasal din ng rosario, nguni't hindi lamang kasinglakas ng mga batang lalaki. Sa gitna'y ilan ang may hilahilang mumunting konehong papel, na ang buntot na papel ding ginupit ay nakataas at naiilawan ng isang munting kandilang pula. Dumadalo ang mga bata na dala ang mga laruang iyon upang sumaya ang prusision. At ang mga hayuphayupang matataba't mabibilog na wari itlog ay masasaya mandin kaya't napapalundag, napapagiwang, nabubuwal at nasusunog; lalapitan ng may ari upang patayin ang lagablab, hihip dito, hihip doon, mapapatay ang dingas sa kapapalo at kung minsan ay umiiyak, pag nakitang sirasira ang laruan. Malungkot na napupuna ng kotsero na umuunti sa taon taon ang lahi ng mga hayop na papel, na waring nasasalot ding kagaya ng mga buhay na hayop. Naalaala niya, siya, ang binugbog na si Sinong, ang kaniyang dalawang magagandang kabayo, na upang mailayo sa pagkakahawa sa sakit, ay pinaggugulan niya ng sampung piso upang benditahin, alinsunod sa hatol ng kura yaon ang pinakamabuting panglaban sa episootia na natagpuan ng kura at ng Pamahalaan nguni't gayon man, ay nangamatay din. Datapwa'y kinakalamay niya ang sarili, sapagka't matapos mawisikan ng agua bendita, matapos ang mga latin ng pari at mga _keremonias_, ay nagtaglay ng ugaling pagmamataas ang mga kabayo, nangagmalaki na, ayaw pasingkaw, at sa dahilang siya'y mabuting kristiano ay hindi niya mapalo, sapagka't sinabi sa kaniya ng isang Hermano terkero na benditado ang mga kabayong iyon. Ang panghuli ng prusision ay ang Birhen, suot "Divina Pastora" na may sombrerong ayos _frondeuse_ na may malapad na pardilyas at mahahabang pakpak ng ibon upang ipakilala ang paglalakbay sa Jerusalem. At upang maipahiwatig ang panganganak, ay ipinag-utos ng kura na patambukin ang tiyan at lagyan ng mga basahan at bulak sa ilalim ng saya, upang walang mag-alinlangan sa kaniyang kalagayan. Ang Birhen ay isang magandang larawan, na may anyong hapis, na kagaya ng lahat ng larawang gawa ng mga pilipino, ayos na nahihiya dahil sa ginawa sa kaniya marahil ng P. Kura. Sa dakong harapan ay may ilang kantores at sa likuran ay ilang musiko at ang mga kaukulang guardia sibil. Gaya ng maaantay ay hindi kasama ang kura, matapos ang kaniyang ginawa: nang taong iyon ay masama ang loob, sa dahilang kinailangan niyang gamitin ang boo niyang katalinuhan at pananalitang pasilosilo upang ang mga taong bayan ay magbayad ng tatlong pung piso sa bawa't isang "misa de aguinaldo" at hindi dalawang pu na gaya nang dating halaga. Nagiging pilibustero kayo ang sabi. Lubhang natutubigan marahil ang kotsero dahil sa mga bagay na napagkita sa prusision, sapagka't nang makaraan ito at nang ipag-utos ni Basilio na magpatuloy, ay hindi napuna na ang ilaw ng parol ng karomata ay namatay. Sa isang dako naman ay hindi rin napuna ni Basilio sapagka't nalilibang sa pagmamasid sa mga bahay na naiilawan, sa loob at labas, ng mga parol na papel na maiinam ang ayos at iba't iba ang kulay, mga bituwing nalilibid ng bilog na may mahahabang palabuntot, na pag nahipan ng hangin ay naglalagaslasan, at mga isdang ang ulo't buntot ay gumagalaw, na may baso ng ilaw sa loob, na pawang nakasabit sa balisbisan ng bahay at siyang nagbibigay nang anyong masaya. Namamasdan ni Basilio na ang mga pag-iilaw ay umuunti rin, na ang mga bitwin ay nawawala, na nang nakaraang taon ay kakaunti na ang mga palamuti at palawit, at nang taong ito ay lalo pa manding kaunti kay sa nakaraan.... Bahagya ng nagkaroon ng musika sa lansangan, ang masasayang galawan sa mga kusinaan ay hindi na namamalas sa lahat ng bahay at ang gayon ay sinapantaha ng bagong tao na alinsunod sa kasamaan ng panahon, ang asukal ay matumal, ang ani ng palay ay nasira, nangamatay ang mahigit sa kalahati ng mga hayop at ang mga buwis ay tumataas, nadadagdagan nang di maalaman kung bakit at sa anong dahil, samantalang naglalalo naman ang pamamaslang ng guardia sibil na siyang pumapatay sa kasayahan ng mga bayan. Ito pa naman ang kaniyang iniisip nang madingig ang isang _!alto!_ na nagumugong. Kasalukuyang nagdaraan sila sa harapan ng kuartel at napuna ng isang bantay na patay ang tanglaw ng kalesa at ang bagay na iyon ay hindi dapat manatili. Sunod-sunod na mura ang tinanggap ng kaawaawang kotsero na nagsabing ang kadahilanan noon ay ang kahabaan ng prusision, at sa dahilang pipiitin at ilalathala sa mga pahayagan, sapagka't lumabag sa ipinag-uutos ay lumunsad sa sasakyan ang ayaw ng basagulo at mahinahong si Basilio at ipinatuloy ang lakad na pasan ang kaniyang takba. Yaon ang San Diego, ang kaniyang bayan, na wala man siya ni isang kamag-anak...... Ang tanging bahay na nakita niyang masaya ay ang kay kapitang Basilio. Ang mga tandang at mga inahin ay nag-iiyukan, na sinasaliwan ng mga tunog ng wari nagtatadtad ng karne sa sangkalan at ng sagitsit ng mantika sa kawali. May handa sa bahay at umaabot sa lansangan ang maminsan minsang simoy na may halong amoy ng ginisa. Sa entresuelo ay nakita ni Basilio si Sinang, na pandak ding gaya ng makilala ng aming mangbabasa, kahit tumaba at lalo pang bumilog sapol ng magka-asawa. At siya'y napamangha nang makitang kausap ni kapitang Basilio, ng Kura at ng alperes ng guardia sibil ang mag-aalahas na si Simoun na may salaming asul sa mata at kilos malaya ring gaya ng dati. Yari na, ginoong Simoun, ang sabi ni kapitang Basilio tutungo kami sa Tiani upang tingnan ang inyong mga hiyas. Ako ma'y paparoon din anang alperes sapagka't kailangan ko ang isang tanikala sa relos, nguni't mayroon akong maraming gawain.... Kung iibigin sana ni kapitang Basilio na siya na ang mamanihala.... Malugod na sumang-ayon si kapitang Basilio at sa dahilang ibig niyang makasundo ang militar upang huwag siyang magambala, sa paggambala sa kaniyang mga tao, ay ayaw tanggapin ang halagang pinagpipilitang dukutin ng alperes sa bulsa. Iyon na ang aking pamasko! Hindi ko mapapayagan, kapitan, hindi ko mapapayagan! Siya, siya! !Saka na tayo magtuos sa huli! ang sabing mapagparaya ni kapitang Basilio. Ang Kura man ay nangangailangan din ng hikaw at ipinagbilin sa kapitan na ipakibili na siya. Ang ibig ko ay yaong mabuti. Saka na tayo magtuos. Huwag kayong mag-alaala P. Kura, ang sabi niya, na ibig ding makasundo ang nasa dako ng simbahan. Isang patibay na masama ng kura ay ikagagambala niya ng malaki at ibayo pa ang magugugol: ang hikaw na iyon ay isang sapilitang handog. Samantala nama'y pinupuri ni Simoun ang kaniyang mga hiyas. Nakagugulat ang taong ito!, ang sabi sa sarili ni Basilio sa lahat ng pook ay nakapangangalakal.... At kung paniniwalaan natin ang _ilan_, ay binibili niya sa ilang ginoo, sa munting halaga, ang mga ipinagbili din niyang hiyas upang ipang-alay.... !Ang lahat ay nakapangangalakal sa Sangkapuluang ito; kami lamang ang tanging hindi! At nagpatuloy sa kaniyang bahay, sa bahay ni kapitang Tiago, na tinatahanan ng isang katiwala. Inaantay siya, upang balitaan, ng katiwala na may malaking paggalang sa kaniya mula noong makita siyang bumubusbos na waring inahing manok lamang ang iniiwaan. Ang dalawang manggagawa ay napipiit, ang isa'y matatapon sana sa malayong bayan.... namatay ang ilang kalabaw. Ang dati rin, matatandang balita! ang may yamot na putol ni Basilio Kailan pa man ay ganyan ang pasalubong ninyo sa akin! Ang binata'y hindi ganid, nguni't sa dahilang madalas siyang makagalitan ni kapitang Tiago, ay iginaganti naman niya sa kaniyang mga napag-uutusan. Ang matanda'y nag-apuhap ng bagong balita. Namatay ang isa nating mangsasaka, ang matandang bantay sa gubat, at hindi pumayag ang kura na malibing ng libing mahirap, sapagka't mayaman daw ang panginoon! At sa ano namatay? Sa katandaan na! Ba, namatay sa katandaan? Kung namatay ng dahil sa isang sakit man lamang sana! Ang ibig ni Basilio ay may sakit, dahil sa kaniyang hangad na makagawa ng "autopsia". Wala na baga kayong maibabalita sa aking bagong bagay? Nawawalan tuloy ako ng gana sa pagkain dahil sa pagbabalita ng mga bagay na gaya rin ng dati. ?May balita baga kayong ukol sa Sapang? Isinalaysay ng matanda ang pagkakabihag kay kabisang Tales. Si Basilio ay napahintong nagmumunimuni at hindi umimik. Hindi na nakakain. VI SI BASILIO Nang ang mga kampana'y nagrerepike na, dahil sa misa sa hating gabi, at nang ang mga may ibig pa sa mahimbing na pagtulog kay sa mga kapistahan ay nagigising at bumubulong bulong dahil sa kaingayan, ay dahandahang pumanaog si Basilio at nagpaligid ng makalawa o makaitlo sa ilang lansangan, at nang matunayang walang sumusunod at nakababatyag sa kanya ay nagliglig sa mga landas na di pinagdaraanan ng maraming tao at tinungo ang dating gubatan ng mga Ibarra, na nabili ni kapitang Tiago, nang inangking at ipinagbili ng Pamahalaan ang mga pag-aari noon. Sa dahilang ang Pasko ng Panganganak sa taong yaon ay natama sa pagliit ng buwan ay laganap doon ang kadiliman. Ang pagrerepike ay huminto at ang mga tugtog na lamang ang nadidingig sa katahimikan ng gabi, sa gitna ng lagaslas ng mga dahong pinagagalaw ng simuy at mga dagundong ng alon ng kalapit na lawa, na wari'y hilik ng kadalagahang nalululong sa isang mahimbing na pagtulog. Ang binata ay patungong lumalakad na waring ibig makaaninag sa gitna ng kadiliman, may guniguni siyang taglay dahil sa pook at mga sandaling iyon. Maminsanminsa'y itinataas ang ulo upang tanawin ang mga bituwin sa pag-itan ng mga dahong matataas ng kakahuyan, at pagkatapos ay ipinagpapatuloy ang lakad na hinahawi ang mga sanga at siit na nakasasagabal sa kaniya. Kung minsan ay bumabalik sa pinanggalingan, ang kaniyang mga paa'y nasasalabid sa isang punong maliit, masasagasa sa isang ugat na nakalabas sa lupa o sa isang sangang bakli. Nang makaraan ang kalahating oras ay nakarating sa isang munting batis na sa kabilang pangpang ay may isang wari bundokbundukan, na sa gitna ng kadiliman ay nagaanyong malaking bundok. Tinawid ni Basilio ang sapa sa tulong ng pagpapalungdaglundag sa mga bato na namumukod sa kaitiman sa ibabaw ng kinang ng tubig, umakyat sa bundokbundukan at tinungo ang isang munting pook na nakukulong ng matanda't sirasirang muog. Tinungo ang puno ng baliting malaki, mahiwaga, matanda, (na binubuo halos ng mga ugat na pataas at paibaba na wari mga sangang nangagkasalasalabid) na nakatayo sa kalagitnaan. Huminto sa piling ng isang bunton ng bato, nag-alis ng sombrero at waring nanalangin. Yaon ang libingan ng kaniyang Ina, at ang unang dinadalaw niya ay ang libingang iyong walang nakababatid, walang nakamamalay. Sa dahilang sa kinabukasan ay dadalaw sa mag-aanak ni kabisang Tales, ay sinamantala niya ang gabing yaon upang gumanap sa gayong kautangan. Naupo sa isang bato at waring nag-iisip. Sumipot sa kanyang pagbubulaybulay ang mga panahong nakaraan na waring isang maitim at mahabang badha na mapulapula sa simula, matapos ay nakapangingilabot, may bahid na dugo, at sa huli'y maitim, maitim, abuhing malinaw at untiunting lumiliwanag. Ang dakong dulo ay hindi mamalas sapagka't nakakanlong sa isang ulap na nagbabanaag ng liwanag at pagbubukang liwayway...... May labing tatlong taon nang ganap na ganap na namatay doon ang kanyang ina, sa gitna ng karalitaan, nang isang magandang gabi na ang buwan ay maliwanag at ang mga kristiano sa boong mundo ay naggagalak. Sugatin at pipilay-pilay siyang nakarating doon sa pagsunod sa kanyang ina, at ito naman ay baliw at lipus katakutang lumalayo na wari'y anino sa kaniyang anak. Doon namatay; dumating ang isang taong hindi niya kilala at ipinag-utos sa kanyang magbunton ng kahoy, bigla siyang umalinsunod at ng siya'y bumalik ay isa pang hindi rin kilala ang natagpuan sa piling ng bangkay ng una. !Anong araw at gabi iyon! Tinulungan siya noong taong hindi kilala sa pagbubunton ng kahoy na pinagsunugan sa bangkay ng lalaki, hinukay ang pinagbaunan sa kanyang ina at matapos abutan siya ng kaunting kuwalta ay ipinag-utos sa kaniyang umalis sa pook na iyon. Noon lamang niya nakita ang lalaking iyon; matangkad, mapupula ang mata, mapuputla ang labi, matangos ang ilong.... Ulila ng lubos, walang magulang at kapatid, ay iniwan niya ang bayang iyon na mayroong mga may kapangyarihang kinasisindakan niya at tumungo sa Maynila upang pumasok na alila sa isang mayaman at mag-aral, na gaya ng ginagawa ng ilan. Ang kaniyang paglalakbay ay isang paglalagalag, puno ng pagpupuyat at pag-aagam-agam, na ang gutom ay inaalintana. Ang ipinangtatawid kagutuman niya ay mga bungang kahoy ng mga kagubatang kaniyang pinagtataguan kailan ma't nakakatanaw ng suot guardia sibil, kasuotang nakapagpapaalaala ng pinagbuhatan ng kaniyang mga kasawian. Nang nasa sa Maynila na siya, gulagulanit ang damit at may sakit pa ay dumulog sa mga bahaybahay at pumapasok na alila. !Isang batang taga lalawigan na hindi marunong ng ano mang wikang kastila at masasaktin pa! !Walang pag-asa, dayukdok at hapis na gumalagala sa mga lansangan na napupuna ng mga tao dahil sa ayos na karumaldumal ng kaniyang damit! !Makailang tinangka ang payurak na sa mga kabayo, na nangagdaraang parang kidlat na hila ang mga sasakyang nagkikinangan sa pilak at barnis, upang matapos na ang kaniyang mga paghihirap! Salamat at nakitang nagdaan si kapitang Tiago na kasama si tia Isabel; kilala niya ang mga taong iyon mula sa San Diego at sa kaniyang kagalakan ay inakalang wari mga kababayan niyang mistula. Sinundan ang karuahe, nawala sa kaniyang paningin, ipinagtanong ang bahay, at sa dahilang noong araw na iyon pumasok si Maria Klara sa kombento at si kapitang Tiago ay nalulungkot, ay natanggap siyang alila, na walang upa, nguni't sa isang dako naman ay may pahintulot siyang makapag-aral, kung kailan niya ibig, sa San Juan de Letran. Nang may ilang buwan na siya sa Maynila ay pumasok sa "primer ano" sa latin, kahi't nanglilimahid, masama ang bihis at nakabakya. Nang makita ng mga kasamahan ang kaniyang gayak ay lumayo sa kanya, at hindi siya kinatungo kailan man ng katedratiko, isang dominikong magandang lalaki, subali pa nga't ikinukunot ang noo kung siya'y makita. Ang mga tanging salita na nagamit ng dalawa sa loob ng walong buwang pasukan ay ang pagbanggit ng pangalan sa pagbasa ng talaan at ang sagot na _adsum_ na itinutugon sa araw-araw ng nag-aaral. !Gaanong kapaitan ang linalagok niya sa tuwing paglabas sa klase at ng mahulaan ang sanhi ng inaasal sa kanya ay gaanong luha ang namulas sa kaniyang mga mata at gaanong hinanakit at daing ang sumisilakbo't iniinis sa kaniyang puso! !Gayon na lamang ang kaniyang iyak at paghihinagpis sa ibabaw ng libingan ng kaniyang ina na pinagsasabihan ng mga lihim niyang sakit, kahihiyan at kaapihan, ng siya'y ipagsama ni kapitang Tiago sa San Diego ng magpapasko! Gayon man ay isinasaulo niyang buongbuo ang lisyon kahi't marami ang hindi niya natatarok! Nguni't tumiwasay siya sa huli, ng makitang sa tatlo o apat na raang kasama niya ay may apat na pu lamang ang natatanong sapagka't napuna sila ng paring nagtuturo dahil sa kiyas, o kaya'y dahil sa isang kalikutan, o kaya'y dahil sa kinalugdan, o kaya'y dahil sa iba pang sanhi. Sa isang dako naman ay nagagalak sa gayon ang marami sa nag-aaral sapagka't hindi na sila mag-iisip at magninilay. Pumapasok sa _kolegio_ hindi upang mag-aral kun di upang makaraan sa paglilitis, at kung naaaring maisaulo ang aklat ?ano pa ang mahihingi? naaaring tapusin din naman ang pinag-aaralan sa sangtaong pagpasok. Si Basilio ay nakaraan sa paglilitis dahil sa pagsagot sa tanging katanungang ginawa sa kaniya, nguni't parang makina, walang hinto't walang kahingahinga, at ang tinamo ay "aprobado" sa gitna ng tawanan ng mga lumilitis. Ang kaniyang siyam na kasama (sampusampu kung litisin upang matapos agad) ay hindi nagtamo ng gayon, kaya't nangatakdaang ulitin ang sangtaon pagkadungo. Nang siya'y nasa pangalawang taon ay binigyan siya ng mabuting pabuya ni kapitang Tiago, sapagka't nanalo ang manok niyang inaalagaan, at ibinili niya agad ng sapatos at sombrerong pieltro. Dahil sa kanyang binili at sa mga damit na ibinigay sa kaniya ng kaniyang panginoon, na tinatabas niyang muli at isinusukat sa sariling katawan, ay bumutibuti ang kaniyang ayos, nguni't hanggang doon na lamang naman. Sa isang _klase_ na marami ang pumapasok ay lubhang mahirap na mapuna ng guro ang isang bata, at ang nag-aaral na sa una pang taon ay hindi napatampok dahil sa katangian o kaya'y hindi kinalugdan ng nagtuturo ay mahirap nang mapuna sa boo niyang pag-aaral. Gayon man ay nagpatuloy din siya, dahil sa isa na sa kaniyang hilig ang pagkamatiyaga. Waring nagbago ng kaunti ang kaniyang kalagayan ng pumasok sa pangatlong taon. Ang naging guro niya ay isang dominikong masaya, palabiro at mapagpatawa sa mga tinuturuan, napakatamad, sapagka't karaniwang ang pinapagsasalaysay ng katuturan ng lisyon ay ang kaniyang mga itinatangi lamang; kung sa bagay ay nasisiyahan na sa kahi't ano. Nang panahong iyon ay gumagamit na si Basilio ng sapatos at mga barong malinis at pinirinsa. Sa dahilang napuna ng propesor na hindi siya matatawanin at namatyagan sa kaniyang mga matang hapis at malalaki ang tila pagtatanong, ay ipinalagay siyang baliw at isang araw ay tinangkang gipitin siya sa pagtatanong ng lisyon. Sinagot ni Basilio ng mula sa puno hanggang dulo na walang kagatol-gatol sa isa mang f; tinawag siyang bubutok ng guro, nagsalaysay ng isang bagay na ikinatawa ng boong klase, at upang maglalo ang halakhakan at matibayan ang pagkakapangalan ay tinanong pa siya ng ilang tanong na kasabay ang pagkindat sa mga minamabuti, na ang ibig sabihin ay: "Tingnan ninyo't masasayahan tayo." Noon ay marunong na ng wikang kastila si Basilio at nakasagot nang walang nakatawa. Ang bagay na iyon ay isinama ng loob ng lahat, ang inaantay na kamalian ay hindi sumipot, walang napatawa at ang pangyayaring iyon ay hindi naipatawad sa kaniya ng mabuting praile, sapagka't sinira ang pag-asa ng boong klase at pinabulaanan ang hula. Nguni't sino ang makahihinala na lalabas ang anomang bagay na may kabuluhan sa isang ulong ang buhok ay walang ayos na nagtatapos sa katawan ng isang indio na masama ang sapatos at kahahalo pa lamang sa kaniya sa mga ibong mapangunyapit? At kung sa ibang paaralan, na may sadyang pagnanasang ang mga bata'y matuto, ay nagagalak ang mga nagtuturo kung nakakatagpo ng gayon, sa mga paaralan namang pinamamahalaan ng mga taong ang lalong marami'y nananalig na ang matuto ay makasasama (kun di man sa lahat ay sa mga nag-aaral) ang nangyari kay Basilio ay hindi minabuti, kaya't hindi na siya natanong sa boong taon. ?Sa ano pa't tatanungin siyang muli kung hindi rin makapagpapatawa sa kangino man? Masama ang loob at may tangka nang iwan ang pag-aaral ng nalipat siya sa ika apat na taon sa latin. ?Ano pa't mag-aaral, bakit hindi magtulog na lamang na gaya ng iba at umasa na sa isang pagpapasumala? Ang isa sa mga guro ay lubhang kilala, naiibigan ng lahat; kinikilalang marunong, dakilang makata at may mga pagkukurong malaya. Isang araw na kasama ng mga "_kolegial_" sa paglilibot ay nakagalit ng ilang "_kadete_", na, naging sanhi muna ng simulang pag-aaway at pagkatapos ay paghahamunan. Ang pari, na marahil ay naalaala ang kaniyang mabuting kabataan, ay nangayag at nangakong bibigyan ng mabuting _nota_ ang sinomang makilahok sa pakikilaban sa linggong darating. Naging masigla ang boong linggong yaon: nagkaroon ng pulupulutong na paglalabang ginamitan ng sable at tungkod at sa isa'y napatangi si Basilio. Dinala siyang galak na galak ng mga nag-aaral at iniharap sa propesor; mula niyon ay nakilala siya at kinagiliwan. Dahil sa pangyayaring ito at dahil din naman sa kaniyang pagsusumigasig sa pag-aaral ay nagtamo siya ng mga _sobresaliente_ at _medalla_ pa ng taong iyon. Sa nakitang ito, si kapitang Tiago, na mula nang magmonha ang anak ay may pagkamuhi na sa mga praile, sa isang sandaling masaya, ay inudyukan siyang lumipat sa Ateneo Munikipal, na noon ay lubhang nababantog. Isang bagong mundo ang nahayag sa kaniyang mga mata, isang paraan sa pag-aaral na hindi man niya nahinala na makikita sa paaralang iyon. Liban sa ilang bagay na walang malaking kabuluhan at ilang bagay na walang kapararakan ay hinangaan ang patakarang sinusunod doon sa pagtuturo at lubos ang kaniyang pagkilala ng utang na loob sa pagsusumakit ng mga guro. Napapaluha siya kung minsan at naaalaala ang apat na taong nakaraan na dahil sa kakulangan sa magugugol ay hindi siya nakapasok doon. Kinailangan niyang gamitin ang lahat ng pagsusumikap upang mapantayan ang nangagkaroon ng mabuting pasimula at nasabi niya sa sarili na nang taon lamang na iyon napagaralan niya ang limang taon ng "segunda ensenanza". Dinaan ang _bakhillerato_ sa gitna ng kagalakan ng kaniyang mga propesor at sa paglilitis ay ipinagmalaki siya sa harap ng mga hahatol na dominiko na pinaparoon upang makibatyag. Upang mapawi ng bahagya ang kagalakan ay tinanong ang nililitis kung saan nag-aral ng mga unang taon sa latin. Sa San Juan de Letran, Padre ang sagot ni Basilio. Ah! Sa latin ay mabuti ang nakangiting sabi ng dominiko. Dahil sa kaniyang hilig at ugali ay pinili ang Medikina; ibig sana ni kapitang Tiago ang Derekho upang magkaroon ng abogadong walang bayad, nguni't hindi ang dumunong at makabatid ng mga kautusan ang kailangan lamang upang magkaroon ng ipagtatanggol sa Pilipinas: kailangang magpanalo ng mga usapin at upang ito'y mangyari ay kailangang magkaroon ng maraming kakilala, lakas sa itaas, maraming salitang pasalisalimuut. Napahinuhod din si kapitang Tiago sapagka't naalaalang ang mga nag-aaral ng Medikina ay naglalamutak ng patay; malaon nang humahanap siya ng isang lason na ipangsusubo sa tari ng kaniyang mga manok at ang pinakamabuting nalalaman niya ay ang dugo ng isang insik na namatay dahil sa sakit na sipilis. Gaya rin ng dating pagsusumigasig, o higit pa kung mangyayari, dinaan ng binata ang mga taong pag-aaral ng "fakultad", at mula pa sa ikatlong taon ay nanggamot na siya, na pinalad naman, bagay na hindi lamang pagsisimula ng isang magandang haharapin kundi nagbibigay din naman sa kaniya ng sapat na gugugulin upang makapagbihis ng mainam-inam at makapag-ipon pa ng kaunti. Ang taong ito'y siyang huling taon ng kaniyang pag-aaral at sa loob ng dalawang buwan na lamang ay "mediko" na siya, uuwi na sa kaniyang bayan, pakakasal kay Juliana at mamumuhay silang maligaya. Ang pagtatamo niya ng "_likenkiatura_" ay hindi lamang tiwasay niyang inaantay kun di inaasahan pa niyang magiging maningning na pinakaputong ng kaniyang kabuhayan sa pag-aaral. Siya ang natakdaang bibigkas ng talumpating pagpapasalamat sa pagsusuot ng "muketa", at nakikinikinita na niyang siya'y nasa gitna ng Paraninfo, sa harap ng lahat ng nangagtuturo, at siya ang pinagtitinginanan at pinakikinggan ng madla. Lahat ng ulong iyon na bantog sa karunungan sa Maynila na nangakalubog halos sa kanilang mga muketa na iba't ibang kulay, ang lahat ng babaing dumalo dahil sa hangad na makapanood lamang, na noong mga taong nakaraan ay hindi man siya napuna, kundi man natingnan siya na may pagwawalang bahala, ang lahat ng kaginoohang iyon na noong siya'y bata ay kaunti ng pagulungan siya sa karuaheng sinasakyan sa gitna ng lusakan na wari aso lamang, sa mga sandaling iyon ay siya ang pakikinggan, at ang mga tuturan naman niya ay mga maiinam na bagay, yaong hindi pa nadidingig sa pook na iyon; lilimutin ang sarili upang alalahanin ang mga kaawaawang mag-aaral sa haharapin, at siya'y papasok sa sosyedad sa pamagitan ng talumpating yaon. VII SI SIMOUN Ang mga bagay na ito'y siyang naiisip ni Basilio ng dumalaw sa libingan ng kaniyang ina. Babalik na siya sa bayan, ng tila nakabanaag ng liwanag sa loob ng kakahuyan at nakadingig ng lagitlit ng mga sanga, yabag ng paa at lagaslas ng dahon...... Ang ilaw ay nawala, nguni't ang yabag ay unti-unting lumalapit at nakita niya ang isang anino sa gitna ng pook na iyon at ang tinutungo ay ang kaniyang kinalalagyan. Si Basilio ay sadyang hindi mapamahiin at lalo na nga ng makabiyak na siya ng maraming bangkay ng tao at nakapangalaga sa di kakaunting naghihingalo: nguni't ang matatandang alamat na ukol sa nakapangingilabot na pook na iyon, ang oras ng gabi, ang kadiliman, ang malungkot na simoy, at ang mga ilang kasaysayang napakinggan nang siya'y musmos, ay nakasindak din sa kaniyang kalooban at naramdaman niyang ang kaniyang puso'y tumitibok ng malakas. Ang anino'y tumigil, sa kabilang ibayo ng baliti, na nakikita ng binata sa puwang ng dalawang ugat na sa katandaan ay waring dalawang sanga na. Kinuha sa ilalim ng damit ang isang ilawang may malakas na lente na inilagay sa lupa at nakaliwanag sa mga "botas de montar"; ang ibang dako ng katawan ay nababalot din ng kadiliman. Waring hinalungkat ng anino ang mga bulsa at pagkatapos ay tumungo upang ikama ang dahon ng isang asarol sa isang malaking tungkod: nagulat si Basilio ng makitang kaanyo yaon ng mag-aalahas na si Simoun. At siya ngang talaga. Hinuhukay ng mag-aalahas ang lupa at maminsanminsa'y naliliwanagan ng ilaw ang mukha: wala ang salaming nakapagpapabago ng anyo. Si Basilio ay nangilabot. Yaon din ang taong may labing tatlong taon nang humukay doon ng paglilibingan sa kaniyang ina, tumanda nga lamang; ang buhok ay pumuti at nagkaroon ng bigote at balbas, nguni't ang paningin ay hindi nagbabago, yaon din ang dating anyong malungkot, yaon din ang ulap ng noo, ang malakas na bisig ay yaon din, tuyo nga lamang ng kaunti, yaon ding kaloobang masulak. Ang mga alaala sa nakaraan ay muling umali sa kanya: wari'y naramdaman ang init ng siga, ang gutom, ang kaniyang panglulupaypay noon, ang amoy ng lupang nabungkal...... Ang pagkakatuklas na ito'y nakapangilabot sa kaniya. Kung gayon ay ang mag-aalahas na si Simoun, na inaakalang indio ingles, portuges, amerikano, mulato, Kardenal Moreno, Eminenkia Negra, ang budhing nag-uudyok ng masama sa Kapitan General, gaya ng tawag ng ilan, ay dili iba pala't yaong mahiwagang tao na ang kaniyang pagsipot at pagpanaw ay nataon sa pagkamatay ng magmamana sa mga lupaing yaon. Nguni't ?sino ang Ibarra, doon sa dalawang taong kaniyang nakaharap, ang buhay o ang patay? Ang katanungang ito na itinatanong niya sa sarili, kailan ma't napagsasalitaan ang pagkamatay ni Ibarra, ay muling pumasok sa kaniyang pag-iisip sa harap ng mahiwagang taong yaon. Ang namatay ay may dalawang sugat na gawa ng punglo, ayon sa kaniyang napag-aralan pagkatapos, at marahil iyon ay gawa ng paghahabulan sa lawa. Kung gayon ay si Ibarra ang namatay na naparoon upang mamatay sa libingan ng mga magulang, at ang nasang sunugin ang kaniyang bangkay ay marahil nakuha sa ugali sa Europa na doo'y sinusunog ang patay. Kung gayon ay sino ang isa pa, ang buhay, ang Simoung ito na manghihiyas, na noon ay anyong dukhangdukha at ngayo'y mayamangmayaman at kaibigan ng mga may kapangyarihan? Doo'y may lihim na sa kalamigang loob ng ating nag-aaral ay ninasang tahuin, at inantay ang kailangang pagkakataon. Samantala nama'y hukay ng hukay si Simoun, nguni't namasdan ni Basilio na nanghina na ang dating lakas: si Simoun ay humihingal, hirap sa paghinga at sa bawa't sandali ay tumitigil. Si Basilio'y nanganib na baka siya makita, kaya't sa biglang udyok ng kalooban ay tumindig sa kinauupan at nagsabing walang pagbabago ang boses: Matutulungan ko po ba kayo, ginoo....? ang tanong, ng makaalis sa kinakanlungan. Si Simoun ay umunat, lumundag na wari'y tigreng nabigla, idinukot ang kamay sa bulsa ng amerikana at tiningnang namumutla at kunot ang noo ang nag-aaral. May labing tatlong taon na ngayong ako'y pinautangan ninyo ng loob, ginoo, ang patuloy na walang tigatig ni Basilio sa pook ding ito, sa paglilibing sa aking ina, kaya't ikaliligaya ko ang matulungan naman kayo. Dinukot ni Simoun sa kaniyang bulsa ang isang rebolber, na hindi inilalayo sa bagongtao ang paningin. Nadingig ang lagitlit ng isang armas na iniakma. Sino po ba ako sa akala ninyo? ang sabing humakbang ng dalawang hakbang na paurong. Isa pong taong aking iginagalang ang sagot ni Basilio na may pakagulumihanan, sapagka't inaakalang yaon na ang huli niyang sandali, isang taong tangi sa akin, inaakala ng lahat na patay na, at taong ang kaniyang mga kasawian ay dinamdam kong palagi. Isang lubos na katahimikan ang sumunod sa mga salitang ito, katahimikang inaring amoy kabilang buhay ng binata. Gayon man, makaraan ang isang mahabang pag-aalinlangan, ay linapitan siya ni Simoun at piniglan sa balikat at sinabi sa kaniyang ang boses ay nanginginig, na: Basilio, nakababatid kayo ng isang lihim na mangyayaring ikasawi ko at ngayo'y nakatuklas ng isa pa, na kung mabansag ay makasisira sa aking layon, kaya't ang boo kong buhay ay nasa kamay ninyo. Upang ako'y tumiwasay at alangalang sa ikaaayos ng inaakala kong gawin ay dapat kong sagkaan ang iyong mga labi, sapagka't ?ano ang kabuluhan ng buhay ng isang tao sa kalakhan ng bagay na aking tinutungo? Mainam ang pagkakataon, walang nakababatid ng aking pagparito, ako'y may sandata, kayo'y wala; sa mga tulisan ibibintang ang kamatayan ninyo kun di man sa isang bagay ng kabilang mundo.... nguni't, gayon man ay babayaan kong kayo'y mabuhay at inaakala kong hindi ko ipagdaramdam sa huli ang gayon. Kayo'y nagsumakit, nakipagtunggali ng lubhang tiyaga.... at gaya ko rin kayong may kailangang makipagtuus sa sosyedad; ang kapatid ninyong munti ay pinatay, ang inyong ina'y naulol, at hindi pinag-usig ng sosyedad ni ang nakamatay ni ang nagpahirap. Tayong dalawa'y nabibilang sa mga uhaw sa katwiran, at hindi dapat tayong magtunggali kun di magtulungan. Si Simoun ay humintong pinigil ang buntonghininga at pagkatapos ay banayad na nagpatuloy na palingaslingas ang tingin: Oo, ako nga iyong may labing tatlong taon na ngayon nang naparito, na may sakit at karumaldumal ang anyo upang dulutan ng huling handog ang isang kaluluwang magiting at matapat na inilaan ang buhay nang dahil sa akin. Inis ng isang pamamahalang masama ang hilig ay naglagalag ako sa boong mundo at maghapo't magdamag na pinunyagi ko ang makapag-ipon ng isang kayamanan upang masunod ang aking layon. Ngayo'y nanumbalik ako upang durugin ang pamamahalang iyan, padaliin ang kaniyang pagkabulok, iaboy sa banging tinutungo, kahi't na kailanganin kong gamitin ang pagbaha ng luha at dugo.... Hinatulan na ang kaniyang sarili, yari na, at ayokong mamatay ng hindi ko muna siya makitang durogdurog sa kailaliman ng bangin. At iniunat ni Simoun ang kaniyang mga kamay na tungo sa lupa, na waring sa kilos na iyon ay ibig palagiin doon ang mga labi ng nasira. Ang kaniyang tingig ay nagkaroon ng kasindaksindak at kalagimlagim na tunog, na nakapangilabot sa nag-aaral. Sa tawag ng masasamang hilig ng mga namamahala ay bumalik ako sa Kapuluang ito, at sa ilalim ng anyong mangangalakal ay linibot ko ang mga bayanbayan. Sa tulong ng aking yaman ay napasok ko ang lahat at saa't saan man ay nakita ko ang pangangamkam sa lahat ng anyong kahalayhalay, minsan ay may balat-kayo, minsa'y lantad na lantad, minsan ay ganid na nagpapakasawa sa isang katawang patay, na gaya ng ginagawa ng isang buitre sa bangkay, at naitanong ko sa sariling ?bakit hindi tumitindi sa kaniyang bituka ang kamandag, ang ptomaina, ang lason ng mga libingan upang mamatay ang nakaririmarim na ibon? Binabayaan ng bangkay na siya'y gutayin, ang buitre'y napupundakanan sa laman, at sa dahilang hindi ko makaya ang siya'y bigyan ng buhay upang makalaban sa nagpapahirap sa kaniya, at sa dahilang mahina ang pagkabulok, ay pinasigla ko ang kayamuan, aking inayunan, ang pagsalansang sa katwiran at kapaslangan ay nag-ibayo sa dami; aking pinalalo ang pagkakasala, ang mga gawang malulupit, upang ang bayan ay mahirati sa kamatayan; aking pinalagi ang ligalig upang sa pag-iwas dito ay humanap ng kahi't anong kaparaanan; aking hinadlangan ang pangangalakal upang kung mahirap na ang bayan at pulubi na ay wala ng sukat ipanganib; aking inudyukan sa pangangamkam upang magsalat ang kayamanang bayan, at dahil sa hindi pa sapat sa akin ang mga bagay na ito upang gisingin sa panghihimagsik ang bayan, ay sinugatan ko ang bayan sa dakong lalong dadamdamin, ginawa kong ang buitre na ang lumait sa bangkay na nagbibigay buhay sa kaniya at kaniyang bulukin...... Nguni't nang akin ng magagawang sa lubos na kabulukan, ng pawang yagit, na pagkakahalohalo ng maraming bagay na nakaririmarim, ay tumindi ang lason, nang ang pagkagahaman ng kayamuan sa kaniyang kalituhan ay nagdudumali na sa pagsunggab sa lahat ng abot ng kaniyang kamay na waring isang matandang babaing nabigla ng sunog, ay sasisipot kayong na nangangalandakan ng pagkakastila, umaawit ng pag-asa sa Pamahalaan, bagay na hindi darating; narito't isang laman na kumikilos dahil sa init at buhay na dala, malinis, bata, malusog, kumikinig sa dugo, sa kasiglahan, ay biglang sasusulpot upang humandog na muli na wari bagong pagkain...... !Ah, ang kabataang kailan ma'y mapangarap at kulang sa pagkakilala sa mga bagay-bagay, laging kasunod ng mga paroparo at mga bulaklak! Nangagsapisapi kayo upang sa inyong lakas ay mapagtali ninyo ng taling pulos na bulaklak, ang inyong bayan at ang Espana, gayong ang tunay ninyong ginagawa ay ang pagyari ng tanikalang matigas pa kay sa diamante. !Humihingi kayo ng pagkakapantaypantay sa karapatan, pag-uugaling kastila sa inyong mga hilig, at hindi ninyo nakikitang ang hinihingi ninyo'y ang kamatayan, ang pagkapawi ng inyong pagkamamamayan, ang pagkaduhagi ng inyong inang-bayan, ang pananagumpay ng paniniil! ?Ano kayo sa araw ng bukas? Bayang walang budhi, bansang walang kalayaan; ang lahat ng taglay ninyo'y pawang hiram, sampu ng inyong mga kasiraan. !Humihingi kayong maging parang kastila at hindi kayo namumutla sa kahihiyan kung ipagkait sa inyo! At kahit na ipagkaloob sa inyo ?ano ang inyong hangad? ?ano ang inyong matatamo? Maligaya na kayo kung maging bayan ng pag-aalsa, bayan ng mga digmaan ng mga magkababayan, republika ng mga mangdaragit at di nasisiyahang loob na kagaya ng ilang republika sa timog ng Amerika! ?Ano ang layon ninyo sa pagtuturo ng wikang kastila; hangad na kahiyahiya kung hindi lamang napakasama ang ibubunga? !Ibig ninyong dagdagan ng isa pang wika ang apat na pu't kung ilan pang ginagamit sa Kapuluan upang huwag kayong lalong magkaantiluhan!...... Hindi po ang tugon ni Basilio kung dahil sa pagkaalam ng wikang kastila ay mapapalapit tayo sa Pamahalaan, sa isang dako naman ay magiging sanhi ng paglalapitlapit ng mga pulo. Laking kamalian! ang putol ni Simoun napadadaya kayo sa maiinam na pangungusap at hindi ninyo tinutungo ang latak at sinusuri ang huli niyang iaanak. Hindi magiging siyang karaniwang salita dito kailan man ang wikang kastila, hindi siya gagamitin ng bayan, sapagka't ang mga bukal ng pag-iisip at puso nito ay walang katimbang na salita sa wikang iyan; bawa't bayan ay may kaniyang sarili, gaya rin naman ng pangyayaring may sariling pagdaramdam. ?Ano ang gagawin ninyo sa wikang kastila, kayong iilang gagamit? Patayin ang inyong katangian, isailalim ng ibang utak ang inyong mga pag-iisip at hindi kayo magiging malaya kundi magiging tunay na alipin pa nga. Ang siyam sa bawa't sampu ninyong nag-aakalang kayo'y mga bihasa, ay pawang tumakwil sa inyong tinubuan. Ang bawa't isa sa inyo na gumagamit ng wikang iyan ay napapabayaan ng lubos ang kaniyang sarili na hindi man maisulat ni mawatasan, at !ilan na ang nakita ko na nagpapakunwaring hindi nakababatid ni isang bigkas man lamang ng salitang iyan! Salamat na lamang at mayroon kayong isang mulalang pamahalaan. Samantalang ipinipilit ng Rusia ang wikang ruso sa Polonia upang ito'y kaniyang maalipin, samantalang ipinagbabawal ng Alemania ang wikang pranses sa mga lalawigang kaniyang nasakop, ang inyong pamahalaan naman ay nagpupunyagi na huwag alisin sa inyo ang sariling wika, datapwa't kayo, bayang kahangahanga na hawak ng isang pamahalaang hindi malirip, kayo'y nagpupumilit na iwan ang inyong katangian sa pagkabansa! Ang isa't isa sa inyo ay nakalilimot na samantalang ang isang bayan ay may sariling wika ay taglay niya ang kaniyang kalayaan, gaya rin naman ng pagtataglay ng tao ng pagsasarili samantalang tinataglay ang kaniyang sariling pagkukuro. Ang wika ay siyang pag-iisip ng bayan. Mabuti na lamang at ang inyong pagsasarili'y sadyang darating: !inaandukha siya ng mga kalaswaan ng tao!...... Si Simoun ay huminto at pinahid ng kamay ang noo. Ang buwan ay sumisikat at inihahatid doon ang kaniyang malamlam na liwanag na nakalulusot sa puwang ng mga sanga. Dahil sa naliliwanagang papaitaas ng lampara ang mag-aalahas, na matigas ang anyo at maputi ang buhok, ay waring isang multo ng kagubatan na nagbabalak ng kalagimlagim. Sa harap ng gayong katitigas na sumbat ay nakatungong walang imik si Basilio. Nagpatuloy si Simoun: Nakita kong binabalak ang kilusang iyan at dumanas ako ng magdamagang ligalig, sapagka't batid kong sa kabataang iyan ay mayroong may taglay na katalinuhan at pusong maitatangi na nagpapakalulong sa bagay na inaakala nilang mabuti, nguni't ang katotohana'y gumagawa ng laban sa kanilang bayan.... Makailang kong tinangka ang lumapit sa inyo, hubdin ang pagbabalatkayo at pawiin ang inyong pagkakamali! nguni't sanhi sa mga pagpapalagay sa akin ay marahil masamain ang aking mga pangungusap at magkabiso pa'y magbunga ng laban sa aking akala...... !Makailang tinangka ko ang lumapit sa inyong Makaraig, sa inyong Isagani! Maminsan minsan ay naiisip kong sila'y patayin, lipulin...... Si Simoun ay tumigil. Basilio, ito ang sanhi kung kaya hindi ko kayo pinatay, at mahanda ako, na dahil sa isang kabiglaanan, balang araw ay ihayag ninyo ang aking kalagayan.... Batid ninyo kung sino ako, alam ninyo ang aking mga tiniis, paniwalaan ninyo ako; hindi kayo kabilang ng karamihan na ang tingin sa mag-aalahas na si Simoun ay isang maglalako na nag-uudyok sa mga may kapangyarihan sa gawang pamamaslang upang ang mga naapi'y bumili sa kaniya ng hiyas.... Ako ay isang hukom na may nasang magparusa sa isang pamamahala, na, ang gagawing kasangkapan ay ang sarili niyang kasamaan; bakahin siya sa paraang siya'y ayuin.... Kailangan kong ako'y inyong tulungan, gamitin ninyo ang inyong kayang makaakit sa kabataan upang labanan ang baliw na nasang makikastila, pakikiugali, pagpapantaypantay sa karapatan.... Sa landasing iyan ay ang maging isang masamang huwad lamang ang matatamo, at nararapat na ang bayan ay lumingap ng lalong mataas. Isang kabangawan ang akitin ang pag-iisip ng mga namamahala; mayroon na silang takdang balak, may piring ang mga mata, at, bukod sa ang gayon ay isang pag-aaksaya ng panahon, ay dinadaya pa ninyo ang bayan sa mga pag-asang hindi mangyayari at nakatutulong pa kayo upang yumuko sa harap ng nangduduhagi. Ang dapat ninyong gawin ay samantalahin ang kaniyang mga pag-aalinlangan sa kapakinabangan ninyo. ?Ayaw kayong ihawig sa kastila? !Mabuti! sa gayon ay magpakatangi kayo sa pagbabadha ng sariling kaugalian, itayo ninyo ang tuntungan ng bayang pilipino.... ?Aayaw kayong bigyan ng pag-asa? !Mabuti nga! huwag kayong umasa sa kaniya, asahan ninyo ang sarili at kumilos kayo. ?Aayaw kayong bigyan ng kinatawan sa _Korte_? !Lalong mabuti! Kahi't na kayo makapagpadala doon ng kinatawan na nahalal ng ayon sa inyong hangad, ?ano ang magagawa ninyo roon kun di malunod sa gitna ng maraming tingig at sang-ayunan, sa pamamagitan ng inyong pagkakaharap doon, ang mga kapaslangan at kamaliang gawin? Samantalang lalong kaunti ang mga karapatang ipagkaloob sa inyo ay lalo namang malaki ang inyong karapatan sa pagpawi ng pasanin at gantihin sila ng masama sa kasamaan. Kung ayaw ituro sa inyo ang kanilang wika ay pag-aralan ninyo ang inyo, inyong pakalatin, bayaang mamalagi sa bayan ang sariling pag-iisip, at sa pagnanasang maging isang lalawigan ay ipalit ang hangad na maging bansa, sa paghahakang sumasalilong ay paghahakang malaya, ni sa hilig, ni sa salita ay huwag mangyaring maipalagay ng kastila na siya'y parang nasa bahay niya dito, ni ipalagay ng taga rito na sila'y kababayan kundi manglulupig magpakailan man, dayuhan, at sa malao't madali'y tatamuhin ninyo ang inyong kasarinlan. Ito ang sanhi kung kaya hangad kong kayo'y mabuhay. Ginoo, napakalaking karangalan ang ipinagkaloob ninyo sa akin sa pagpapahayag ng inyong mga balak upang huwag akong magtapat at sabihin na ang hinihiling ninyo sa akin ay higit sa makakaya ko. Ako'y hindi nakikilahok sa politika, at kung sakaling linagdaan ko ang kahilingan sa pagtuturo ng wikang kastila ay dahil lamang sa nakikita kong iyo'y makabubuti sa pag-aaral, at wala nang iba. Ang aking tungo ay iba, ang hangad ko'y mapagaling lamang ang mga sakit na dinaramdam ng aking mga kababayan. Ang mag-aalahas ay napangiti. Ano na lamang ang mga sakit ng katawan sa sakit ng damdamin? ang tanong ano na lamang ang kamatayan ng isang tao sa kamatayan ng isang kalipunan? Balang araw marahil ay magiging isa kayong bantog na manggagamot kung pababayaang makapanggamot na mapayapa; nguni't lalo pang dakila yaong makapagbigay buhay sa lugaming bayang ito. Kayo ?ano ang ginagawa ninyong ukol sa bayang ito na kinakitaan ng unang liwanag, nagbibigay buhay sa inyo at nagdudulot sa inyo ng ikatututo? ?Hindi ba ninyo alam na walang kabuluhan ang buhay na hindi iniuukol sa isang malaking layon? Iya'y isang munting batong natapon sa kaparangan na hindi kasama sa pagkabuo ng isang bahay. Hindi, hindi po ginoo, ang pakumbabang sagot ni Basilio hindi po ako humahalukipkip, ako'y gumagawa na gaya ng paggawa ng iba upang maibangon sa labi ng nakaraan ang isang bayan na ang kaniyang mga tao'y nagtutulungan at ang bawa't isa sa kanila'y dumadamdam sa sarili, ng budhi't kabuhayan ng kalahatan. Nguni't kahi't anong sigabo ang taglayin ng mga tao sa ngayon ay nakikilala namin na sa malaking gawaang bayan ay dapat magkaroon ng paghahatihati ng gawa; pinili ko ang aking gagawin at tinungo ko ang karunungan. Ang karunungan ay hindi siyang hantungan ng tao ang wika ni Simoun. Siya ang tinutungo ng mga bansang lalong bihasa. Oo, nguni't parang isang kaparaanan lamang sa paghanap ng kaligayahan. Ang karunungan ay siyang walang paglipas, lalong kagalingan ng katauhan, lalong ukol sa sangsinukob! ang sagot ng binata sa isang sulak ng kalooban Sa loob ng ilang daang taon, pag ang katauhan ay matalino na't nahango sa kinalalagyan sa ngayon, pag wala na ang mga lipi, pag ang lahat ng bayan ay pawang malalaya na, pag wala ng alipin at umaalipin, sakop na bayan at nakasasakop, pag ang naghari ay isang kapangyarihan na lamang at ang tao'y naging mamamayan ng sanglupalop, ay walang malalabi kundi ang pananalig sa karunungan, ang salitang pag-ibig sa bayan ay magkakaroon ng kahulugang dalubhasang pananalig at ang sa panahong iyan ay magbunyag ng kaniyang taglay na pag-ibig sa bayan ay marahil kulungin na waring isang mapanganib na may sakit, isang manggugulo sa pagkakasundo ng lahat. Si Simoun ay napangiti ng malungkot. Oo, oo ang wikang iniiling ang ulo datapwa'y upang sumapit ang gayong kalagayan, ay kailangang huwag magkaroon ng mga bayang manggagahis, ni mga bayang mang-aalipin, kailangang ang tao'y maging malaya saan man pumaroon, matutuhang igalang sa karapatan ng iba ang kaniyang sariling pagkatao, at upang mangyari ito'y kailangan munang magsabog ng maraming dugo, ang pagtutunggali'y kailangan...... Upang daigin ang matandang pananalig, na sumisiil sa mga budhi, ay kinailangang ang marami ay matupok sa apoy, upang, sa pangingilabot ng budhing bayan ay ihayag na malaya ang budhi ng bawa't isang tao. Kailangan din naman na ang lahat ay tumugon sa katanungang sa araw-araw ay ginagawa ng bayan na inilalahad sa kanila ang kamay na nakatanikala. Ang pag-ibig sa bayan ay magiging pagkakasala sa mga bayan lamang na manglulupig sapagka't ang pagnanakaw naman ay lalagyan ng isang mainam na pangalan; nguni't kahi't maging wastong-wasto na ang katauhan ay magiging isang kabanalan din ang pag-ibig sa tinubuan, sa mga bayang sakop, sapagka't sa lahat ng sandali'y may kahulugang pag-ibig sa katwiran, pag-ibig sa kalayaan, pag-ibig sa karangalan. Ang kalakhan ng isang tao'y hindi ang magpauna sa kaniyang kapanahunan, bagay na hindi naman mangyayari, kundi ang hulaan ang kaniyang mga adhika, tugunan ang kaniyang mga pangangailangan at turuan siyang magpatuloy sa lakad. Ang mga "genio" na inaakala ng karamihan na nagpauna sa kanilang kapanahunan, ay namamalas lamang na gayon sapagka't tinatanaw silang mula sa malayo ng mga sumusuri, o inaakalang daang taon ang buntot na nilalakaran ng mga nahuhuli. Si Simoun ay tumigil. Nang nakitang hindi mapasigabo ang malamig na kaluluwang iyon, ay gumamit ng ibang pangangatwiran, at tumanong na iniba ang pagsasalita. At sa ala-ala ng inyong ina at kapatid ?ano ang ginagawa ninyo? ?sukat na ba ang sa taon taon ay pumarito at tumaghoy na wari'y babai, sa ibabaw ng libingan? At tumawa ng pakutya. Tumama ang tudla; si Basilio'y nagbagong anyo at humakbang ng isang hakbang. Ano ang ibig ninyong gawin ko? ang tanong na nagngangalit Walang pagkunan nang kailangan, walang katangian ?matatamo ko baga ang katwirang laban sa mga pumatay sa kanila? Isa pa akong masasawi, at madudurog akong kagaya ng kaputol na salaming ipukol sa isang batong buhay. !Ah, masama ang ginawa ninyong ipaalala pa sa akin, sapagka't iya'y isang walang kabuluhang pagtangki sa sugat! At kung ihandog ko sa inyo ang aking tulong? Iginalaw ni Basilio ang ulo at nag-isip. Lahat ng pagtatagumpay ng katwiran, lahat ng higanti sa lupa, ay hindi makapagbibigay buhay pang muli sa isang buhok man lamang ng aking ina, hindi makapagpapasariwa ng isang ngiti sa mga labi ng aking kapatid! Matulog na silang mapayapa.... ?ano ang mahihita ko kahi't maghiganti? Iwasan na tiisin ng iba ang inyong tiniis, upang sa susunod ay maiwasang magkaroon pa ng mga anak na pinatay at mga inang napilitang maulol. Ang pagpapaumanhin ay hindi laging kabaitan, siya'y kasamaan pag naguudyok sa paniniil: walang mang-aalipin doon sa walang napaaalipin. !Ay! ang tao'y sadyang may kasamaan, na kailan ma'y nagpapakalabis pag nakakatagpo ng uma-alinsunod. Gaya ninyo'y ganyan din ang paghahaka ko, at alam ninyo kung ano ang aking sinapit. Binabantayan kayo gabi't araw ng mga may pakana ng inyong kasawian; naghihinalang kayo'y nag-aantay ng isang sadyang panahon; inaakalang isang mahigpit na hangad na makaganti ang inyong pagpupunyaging matuto, ang inyong hilig sa pag-aaral, sampu ng inyong pananahimik.... Ang araw na magagawang kayo'y pawiin ay papawiin kayo na gaya ng ginawa sa akin, at hindi kayo papayagang lumaki, sapagka't kayo'y kinatatakutan at kinamumuhian. Kamuhian ako? ?Kamuhian pa ako matapos ang masamang ginawa sa akin? ang tanong na pamangha ng binata. Si Simoun ay humalakhak. Katutubo ng tao ang mamuhi doon sa inapi niya, ang sabi ni Takito na pinatibayan ang _quos laeserunt et oderunt_ ni Seneka. Kung ibig ninyong masukatan ang mga ginagawang pang-aapi o kabutihan ng isang bayan sa kapuwa, ay wala kayong ibang dapat gawin kundi tingnan na lamang kung kinamumuhian o minamahal. At sa ganyan ay naliliwanagan na kung bakit ang ilang yumaman dito, mula sa mga matataas na katungkulang ginanap, ay pawang pag-alimura at pag-alipusta ang ipinatutunkol sa kanilang pinahirapan, pagbalik sa Espana. _Proprium humani ingenii est odisse quem laeseris._ Datapwa'y kung ang mundo ay malaki, kung binabayaang matahimik sa kanila ang kapangyarihan.... Kung wala akong ibang hinihingi kundi ang gumawa, bayaan akong mabuhay...... At magkaroon ng mga anak na mapayapa na pagkatapos ay ilalaan sa pahirap! ang patuloy ni Simoun na pakutyang ginayahan ang pag-bigkas ni Basilio ng mga salita Kay inam na kinabukasan ang inihahanda ninyo sa kanila, at pasasalamatan sa inyo ang isang kabuhayang pawang pangangayupapa at paghihirap! !Mabuti, binata! Pag ang isang katawan ay hindi na kumikilos ay hindi na kailangang siya'y patibayin. Dalawang pung taong ganap na pagkaalipin, na pangangayupapang walang likat, walang hulaw na pagkakaratay, ay nakalilikha sa kaluluwa ng isang pagkahukot na hindi maitutuwid sa isang araw. Ang mabubuti o masasamang kalooban ay minamana at nagkakasalinsalin sa mga magulang at mga anak. Mabuhay na nga ang inyong kaigaigayang mga paghahaka, mabuhay ang pangarap ng alipin na walang hinihingi kundi kaunting bunot na sukat maibalot sa tanikala upang mapahina ang kalansing at ng huwag masugatan ang kaniyang balat! Ang hinahangad ninyo'y isang munting tahanan na may kaunting kaluwagan; isang asawa't kaunting bigas: iyan ang lalaking pinakamagaling sa Pilipinas! Siya, kung ipag-kaloob sa inyo ang bagay na iyan ay akalain na ninyong kayo'y mapalad. Si Basilio na nahirati sa pagsunod at sa pagtitiis sa kainitan ng ulo ng kapitang Tiago, at nabighani kay Simoun na namamalas niyang kasindaksindak at kakilakilabot sa gitna ng isang lagay na tigmak sa luha at dugo, ay nagnasang mangatwiran, sa pagsasabing wala siyang kakayahang manghimasok sa politika, na wala siyang masasabi, sapagka't hindi niya napag-aaralan ang bagay, nguni't kailan ma'y handa siyang maglingkod, sa araw na hilingin sa kaniya, na sa mga sandaling iyon ay wala siyang nakikitang kailangan liban sa ang bayan ay matuto, at ibp. Pinigil ni Simoun ang kaniyang salita sa isang galaw, at sa dahilang malapit nang mag-umaga, ay nagsabing: Binata, hindi ko ipinagbibilin sa inyo na itago ang aking lihim, sapagka't batid ko na ang pagkamalihim ay isa sa inyong ugaling taglay, at saka ang isa pa'y kahi't na ibigin ninyong ako'y isuplong ay unang paniniwalaan ang mag-aalahas na si Simoun, ang kaibigan ng mga may-kapangyarihan at ng mga pari, kay sa nag-aaral na si Basilio, na pinaghihinalaan nang pilibustero, sa dahilang siya'y taga ritong natatangi at nababantog, at sapagka't sa ninanasang matutuhan ay makakatagpo ng malalakas na kalaban. Gayon man, kahi't hindi ninyo tinugunan ang aking pag-asa, sa araw na magbago kayo ng paghahaka, ay hanapin ninyo ako sa aking bahay sa Eskolta at paglilingkuran ko kayo ng boong lugod. Napasalamat si Basilio at lumayo. Namali kaya ako ng tukoy? ang bulong ni Simoun ng siya'y nag-iisa na alinlangan kaya sa akin o lubhang lihim na binabalak ang kaniyang higanti kaya't ipinangangambang ipagkatiwala sampu sa katahimikan ng gabi? O kaya'y sa dahilang pinawi na sa kaniyang puso ang damdaming pagkatao ng mahabang panahong pamamanginoon at walang inilabi kundi ang hilig pagkahayop na mabuhay na lamang at magpadami ng lipi? Kung gayon ay sira ang bubuan at ang nararapat ay tunawing muli.... Ang pagkakamatay nga ay kailangan na: mamatay ang mga walang kaya at malabi ang mga lalong malakas. At mapanglaw na nagpatuloy, na waring may katungo: Magtiistiis muna kayo, kayong mga nagpamana sa akin ng isang pangalan at isang tahanan, magtiistiis muna kayo! Lahat ay nawala sa akin, ang bayan, ang kinabukasan, sampu ng inyong mga libingan.... nguni't magtiistiis muna kayo! At ikaw budhing marangal, dakilang kaluluwa, pusong mapaglingap na nabuhay sa iisang hangad lamang at ipinara mo ang iyong buhay na hindi man nag-antay ng pasasalamat at paghanga ng kahit sino, magtiis ka muna, magtiis tiis ka! Ang mga kaparaanang ginagamit ko ay hindi marahil ang ginamit mo, nguni't siyang lalong madali.... Nalalapit na ang araw, at pagliliwanag ay ako na rin ang magbabalita sa inyo: !Magtiistiis muna kayo! VIII !MABUTING PASKO! Nang imulat ni Huli ang namumuktong mata ay nakitang madilim pa ang bahay. Nagtitilaok ang mga manok. Ang unang pumasok sa kaniyang kalooban ay ang sapantahang marahil ay gumawa ng isang himala ang Birhen at ang araw ay hindi sisilang kahi't na inaanyayahan ng mga manok. Nagbangon siya, nag _angtanda_, taimtim na dinasal ang kaniyang mga dalangin sa umaga at lumabas sa batalan, na pinag-iingatang huwag may kumalatis sa kaniyang paglakad. Walang himala; ang araw ay sisikat na, ang umaga'y magiging maliwanag, ang simuy ay may dalang lamig, ang mga bituwin sa silanganan ay lumalamlam at ang mga manok ay naglalalo sa kanilang pagtitilaok. Ang gayo'y malabis na paghingi; madali pang magawa ng Birhen ang magpadala ng dalawang daa't limang pung piso! ?Ano na lamang sa kaniya, siya na Ina ng Dios, ang magbigay noon? Nguni't sa ilalim ng larawan ay walang natagpuan kundi ang sulat ng kaniyang ama na humihingi ng limang daang pisong pangtubos.... Wala ng daan kundi ang lumakad. Nang makitang ang kaniyang lelong ay hindi kumikilos, ay inakalang natutulog, at nagluto na siya ng salabat na pang-agahan. !Katakataka! Siya'y panatag at wari pang ibig matawa. ?Ano kaya ang dinamdam niya't naghinagpis ng katakottakot ng gabing yaon? Hindi naman siya malalayo, maaaring dalawin sa tuwing makalawa ang bahay; makikita siya ng kaniyang lelong, at tungkol naman kay Basilio ay malaon ng alam ang masamang lakad ng usap ng kaniyang ama, kaya't madalas na sabihin sa kaniya na: Pag ako'y naging mediko at makasal na tayo ay hindi na kakailanganin ng ama mo ang kaniyang mga lupain. Malaking kahangalan ang nagawa kong panggigipuspos! anya sa sarili samantalang inaayos ang kaniyang tampipi. At sa dahilang nasagi ng kaniyang mga daliri ang agnos ay inilapit sa kaniyang labi, hinagkan, nguni't kinuskos kaagad ang bibig dahil sa takot na mahawa; ang agnos na iyon na may brillante at esmeralda ay galing sa isang ketongin.... !Ah! kung magkagayon, kung siya'y magkaroon ng gayong sakit, ay hindi na siya mag-aasawa. Sa dahilang nagliliwanag na at nakita ang kaniyang lelong na nakaupo sa isang sulok, na sinusundan ng tingin ang lahat ng kaniyang kilos, ay kinuha ang kaniyang tampipi ng damit at nakangiting lumapit upang humalik ng kamay. Benindisionan siya ng matanda na walang kaimikimik. Nagbiro pa siya. Pagdating ni tatay ay sabihin ninyong napasok din ako sa kolehiyo: ang panginoon ko'y marunong ng kastila. Ito ang mura sa lahat ng kolehiyong makikita. At ng makitang napupuno ng luha ang mga mata ng matanda ay sinunong ang tampipi at matuling pumanaog sa hagdanan. Ang kaniyang sinelas ay masayang tumutunog sa mga baitang na kahoy. Nguni't ng lumingon upang tumanaw pang muli sa kaniyang bahay, ang bahay na kinapawian ng kaniyang kabataan, at kinasilangan ng kaniyang mga unang pangarap sa pagkadalaga; ng makita niyang malungkot, nagiisa, walang tao, sa mga durungawang nakalapat ng kaunti ay walang nakadungaw at madilim na gaya ng mga mata ng isang patay; ng madingig ang mahinang kaluskos ng kakawayanan at nakitang nangagduduyan dahil sa simuy sa umaga na waring nagsasabi sa kaniyang "paalam", ay nawala ang kaniyang maliksing kilos, napahinto siya, ang kaniyang mga mata'y napuno ng luha at matapos magpatiupo sa isang sanga ng kahoy na nasa tabing daan ay umiyak ng kahapishapis. Malaon nang nakaalis si Huli at mataas ng lubha ang araw. Si tandang Selo ay nakadungaw at tinatanaw ang mga nakagayak na taong tungo sa bayan upang magsimba sa _misa mayor_. Halos lahat ay may dala o kaya'y kilik na batang lalaki o batang babai na nabibihisang wari'y tungo sa isang kapistahan. Ang kaarawan ng Pasko sa Pilipinas, ayon sa matatanda, ay pista ng mga bata; marahil ay hindi kasang-ayon sa gayong akala ang mga bata, at mahihinalang kanila pang kinatatakutan ang araw na iyon. At gayon nga marahil, sapagka't ginigising silang maaga, linilinis, binibihisan at isinusuot sa kanila ang lahat ng kagayakang bago, mahal at mainam na mayroon sila, mga sapatos na sutla, malalaki't malalapad na sombrero, damit na lana, sutla o tersiopelo, kasama ang apat o limang maliliit na kalmen na may dalang ebanhelio ni San Juan, at matapos na mataglay ang lahat ng yaon ay dinadala sila sa _misa mayor_ na kulangkulang sa isang oras ang haba, pinagtitiis sila ng init at singaw ng maraming taong nagkakasiksikan at nagpapawis, at kung hindi man sila pinagdadasal ng rosario ay kailangan naman nila ang huwag maglilikot, mayamot o makatulog. Sa bawa't kagaslawang makapagpapadumi sa damit ay isang kurot o isang galit ang katugon; kaya't hindi man sila tumatawa ni naggagalak at nababasa sa kanilang mga mata ang pag-aalaala sa lumang kamisola na pang-araw-araw at ang pag tutol sa tungkol may burda. Matapos yaon ay dinadala sila sa mga bahay bahay ng mga kamag-anakan upang humalik ng kamay; doon ay kailangan nila ang magsayaw, umawit at sabihin ang lahat ng ikatutuwang nalalaman, sa ibig man o sa ayaw, suot o hindi man ang kanilang masisikip na bihis, na kasama rin ang kurot at galit pag sumuway o gumawa noong bagay na di iniuutos sa kanila. Binibigyan sila ng kualta ng mga kamag-anak, nguni't karaniwang hindi man nila masilip pagkatapos, sapagka't kinukuha ng kanilang mga magulang. Ang tanging bagay na kanilang napapala sa mga kapistahang yaon ay ang mga bakas ng kurot na tinuran, ang mga kasikipan at madalas pa'y isang pagkasira ng sikmura dahil sa pagkabundat sa matamis o biskotso sa bahay ng mga kamag-anak. Datapwa'y yaon ang kaugalian at ang mga bata'y pumasok sa kabuhayan sa gayong paraan, na sa isang dako'y siyang pinaka hindi malungkot, ang pinaka lalong hindi mahirap sa kabuhayan ng mga taong yaon. Ang mga taong may kagulangan na, may sarili nang pamumuhay, ay nakakalahok din sa kapistahang ito. Dumadalaw sa kanilang mga magulang at mga minama, iluluhod ang isang paa at babatiin ng magandang pasko: ang kanilang aginaldo ay isang matamis, isang bungang kahoy, isang basong tubig o isang munting handog na walang halaga. Napagmamasdan ni tandang Selo ang pagdaraan ng kaniyang mga kaibigan at malungkot na iniisip na wala siyang maibibigay na aginaldo sa kangino man ng taong iyon at ang kaniyang apo ay umalis na walang taglay na aginaldo at hindi man lamang siya nabati ng magandang pasko. ?Isa kayang kahinhinan iyon ni Huli o isang pagkalimot lamang? Nang sinalubong ni tandang Selo ang mga kamag-anakang dumating na dala ang kanikanilang mga anak ay hindi makabigkas ng anomang salita, kaya't sa sarili niya'y namangha; walang nangyari sa pagpupumilit, hindi nakabanggit ng isa mang sabi. Pinigilan ang kaniyang lalamunan, pinailing ang ulo, hindi rin maari! !nagnasang tumawa at ang kaniyang mga labi ay kumimbot lamang! ang tanging napalabas sa kaniyang bibig ay isang ipit na tunog na kagaya ng sa hungkoy. Gulilat na nangagkatinginan ang mga babai. Pipi, pipi! ang sigawang balot ng sindak at nangagkagulo. IX SI PILATO Ang balita ng gayong kasawian ay dumating sa bayan; kinahabagan ng ilan at kinibit na lamang ng iba ang kanilang balikat. Walang may kasalanan sa pangyayaring yaon at ang sino ma'y walang masisisi. Ni hindi man namilig ang teniente ng guardia sibil; tumanggap siya ng utos na samsamin ang lahat ng armas, at siya'y tumupad sa kaniyang katungkulan; inuusig niya ang mga tulisan kailan ma't magagawa ang gayon, at ng bihagin si kabisang Tales ay linakad niya agad ang pag-uusig at inauwi niyang baliti sa bayan ang lima o anim na taong bukid na kaniyang pinaghinalaan, at kung hindi napasipot si kabisang Tales ay sapagka't wala sa bulsa ni sa balat ng mga hinuli na pinakaigihan sa palo. Kinibit ng uldog na tagapangasiwa sa _hakienda_ ang kaniyang balikat. Wala siyang pakialam sa bagay na iyon; kagagawan ng tulisan! at siya'y tumutupad lamang sa kaniyang katungkulan. Tunay ngang kung hindi siya nagsumbong ay hindi marahil sinamsam ang mga armas at hindi marahil nabihag si kabisang Tales: nguni't siya, si Fr. Klemente, ay kailangan niya ang mag-ingat at ang Tales na iyon ay may isang tinging wari'y humahanap ng dakong patatamaan sa kaniyang katawan. Ang pagsasanggalang sa sarili ay katwiran. Kung may tulisan man ay hindi niya kasalanan; hindi niya katungkulan ang umusig: katungkulan iyon ng guardia sibil. Kung si kabisang Tales ay namalagi sa kaniyang tahanan at hindi naglibot sa kaniyang mga lupain ay hindi sana nabihag. Yaon ay isang parusa ng langit sa lahat ng mga lumalaban sa mga utos ng kaniyang "korporakion". Nabatid ni Hermana Penkhang, ang matandang mapanatang pinaglilingkuran ni Huli, ang nangyari: bumigkas ng dalawa o tatlong _susmariosep!_, nag-angtanda at nagsabing: Kung kaya tayo pinadadalhan ng Dios ng ganyang parusa, sa kadalasan, ay dahil sa tayo'y makasalanan o kaya'y mayroon tayong mga kamag-anak na makasalanan na dapat sanang turuan natin ng kabaitan, nguni't hindi natin ginawa. Sa pagsasabi nang "_kamag-anak na makasalanan_" ay si Huli ang tinutukoy; sa ganang sarili ng matanda ay lubhang makasalanan si Huli. Sukat ba namang ang isang dalagang maaari ng mag-asawa ay hindi pa marunong magdasal! Jesus, anong laking pagkakasala! ?Dapat ba namang bigkasin ng tunggak na iyon ang _Dios te Salve Maria_ ng hindi humihinto sa _es kontigo_, at ang _Santa Maria_ ay walang patlang sa _pekadores_, na gaya ng ginagawa ng sino mang mabuting kristiana na may takot sa Dios? Susmariosep! !Hindi nakaaalam ng _oremus gratiam_ at ang sinasabi'y _mentibus_ at hindi _mentibus_! Ang sino mang makakadingig sa kaniya ay mag-aakalang ang sinabi'y _suman sa ibus_. Susmariosep! At nag-aantandang wari'y di mapalagay at nagpapasalamat sa Dios na pinayagang mahuli ng tulisan ang ama upang maalis sa pagkakasala ang anak at matuto ng kabaitan, na alinsunod sa sabi ng kura, ay dapat taglayin ng bawa't babaing kristiana. At dahil dito'y kaniyang pinipigil, hindi pinadadalaw sa nayon upang kalingain ang nuno. Kailangan ni Huli ang mag-aral, magdasal, basahin ang mumunting aklat na ikinakalat ng mga prayle at gumawa hanggang sa mabayaran ang dalawang daan at limang pung piso. Nang maalamang tumungo si Basilio sa Maynila upang kunin ang salaping naiipon at ng matubos si Huli sa bahay na pinaglilingkuran, ay inakala ng babai na ang dalaga'y masasawi na at pakikiharapan ng diablo na mag-aanyong kagaya ni Basilio. !Kahit na nakaiinip, ay lubhang makatwiran iyong munting aklat na ibinigay sa kaniya ng kura! Ang mga binatang tumutungo sa Maynila upang mag-aral, ay nangaliligaw at nangliligaw pa ng iba. At sa pag-aakalang inililigtas niya si Huli ay ipinag-uutos dito na basahing muli't muli ang aklat ni _Tandang Basio Makunat_ at pinapaparoon sa bahay-pari upang makipagkita sa kura, na kagaya ng babaing pinakakapuri ng prayleng kumatha. Samantala nama'y nagsasaya ang mga prayle; nanalo na sila sa usapin at sinamantala ang pagkakabihag kay kabisang Tales upang ibigay sa humingi ang mga lupain nito na walang munti mang karangalan, ni walang kahiyahiya. Nang dumating ang dating mayari at nabatid ang mga nangyari, ng makitang inaari ng iba ang kaniyang mga lupain, yaong mga lupaing naging sanhi ng ikinamatay ng kaniyang asawa't anak; nang matagpuang pipi ang kaniyang ama, ang kaniyang anak ay naglilingkod na parang alila, at tumanggap pa ng isang utos, na bigay ng tininti sa nayon, upang alisin ang mga laman ng bahay at iwan ito sa loob ng tatlong araw, ay umupo si kabisang Tales sa piling ng kaniyang ama at hindi man halos nangusap sa boong maghapon. X KAYAMANA'T KARALITAAN Kinabukasan, sa gitna ng pagkakamangha ng boong nayon, ay nakituloy sa bahay ni kabisang Tales ang manghihiyas na si Simoun na may kasamang dalawang bataan na may pasang malalaking takba na nababalutan ng lona. Sa gitna ng kaniyang pagdadalita ay hindi nalilimutan ni Tales ang magandang ugali ng tagarito, kaya't nagugulumihanan sapagka't wala siyang sukat maihandog sa dayuhang yaon. Datapwa'y may taglay nang lahat ng bagay si Simoun, mga alila at kakanin, at wala siyang nais kun di ang manirahan ng isang gabi't isang araw sa bahay na iyon, sapagka't siyang pinakamalaki sa nayon at sa dahilang napapagitna sa San Diego at sa Tiani, mga bayang inaakala niyang may maraming mamimili. Inusisa ni Simoun ang kalagayan ng mga daan at itinanong kay kabisang Tales kung sukat na ang kaniyang rebolber upang makapagtanggol sa mga tulisan. May mga baril na malayo ang abot ang sabi ni kabisang Tales na natatanga. Hindi na pahuhuli ang rebolber na ito ang sagot ni Simoun na nagpaputok, na ang pinatamaan ay isang punong bunga na may dalawang daang hakbang ang layo. Namalas ni kabisang Tales ang pagkahulog ng ilang bunga, nguni't hindi umimik at nagpatuloy sa pag-iisip. Unti unting dumadating ang mga taong akay ng kabantugan ng mga hiyas na dala ng mag-aalahas: isa't isa'y nagbabatian ng maligayang pasko, nangag-uusap ng tungkol sa misa, mga santo, masamang ani, nguni't gayon man ay gugugulin ang kanilang naiipon sa pagbili ng mga bato at mga bagay bagay na galing sa Europa. Balitang balita na ang mag-aalahas ay kaibigan ng Kapitan General at hindi magiging isang kalabisan ang pakikipagkilala sa kaniya dahil sa mga bagay na baka mangyari. Si kapitang Basilio ay dumating na kasama ang kaniyang asawa, ang kaniyang anak na si Sinang at ang kaniyang manugang, na nangahahandang gumugol ng hindi bababa sa tatlong libong piso. Naroroon si Hermana Penkhang upang bumili ng isang singsing na brillante na ipinangako niya sa Birhen sa Antipolo; iniwan niya sa bahay si Huli na isinasaulo ang isang munting aklat na nabili niya ng dalawang kualta sa kura; ang arsobispo ay nagbibigay ng apat na pung araw na _indulgenkia_ sa sino mang bumasa o makadingig ng pagbasa ng aklat na iyon. Jesus! ang sabi ng mabait na mapanata kay kapitana Tika ang kaawa-awang batang iyan ay lumaki ditong wari'y kabuting itinanim ng tikbalang!.... May makalimang pung ipinabasa ko ng malakas ang aklat nguni't walang naisaulo ni bahagya; waring isang buslo ang ulo, na, puno lamang samantalang nasa sa tubig. Marahil ay hindi lamang dalawang pung taong indulgenkia ang aming tinamong lahat, sampu ng aso't pusa sa pakikingig sa kaniya. Inihanda ni Simoun sa mesa ang dalawang takba na kaniyang dala: ang isa'y malakilaki kay sa isa. Marahil ay ayaw kayo ng hiyas na _double_ ni batong huwad lamang.... Itong ali ang sabing tinukoy si Sinang ay brillante marahil ang ibig...... Iyan nga po, mga brillante at mga matatandang brillante, mga matatandang bato ?ha po? ang sagot ang magbabayad ay si tatay at ibig niya ang mga matatandang bagay, mga bato sa una. Kung gaano ang pagbibiro ni Sinang sa kakaunti at masama pang latin na nalalaman ng kaniyang asawa ay gayon din naman ang sa maraming latin na nalalaman ng kaniyang ama. Sadya nga pong mayroon akong mga hiyas na lubhang matatanda ang sagot ni Simoun, na inalis ang balot ng munting takba. Yao'y isang sisidlang bakal, na patalim na kininis, at maraming palamuting _bronse_ at mga matitibay at pasuotsuot na panara. Mayroon po akong mga palamuti ng liig ni Kleopatra, mga sadyang tunay, na nakuha sa mga piramide, mga singsing ng mga senador at mga ginoong romano na nakuha sa mga labing muog ng Kartago...... Marahil ay ang mga ipinadala ni Anibal ng matapos ang labanan sa Kannes! ang sabing walang kapingaspingas na biro at lipus kagalakan ni kapitang Basilio. Ang mabuting ginoo natin, kahit na nakabasa ng maraming kasulatan na ukol sa matatandang kapanahunan ay hindi pa nakakikita ng mga bagay bagay ng panahong iyon dahil sa walang _museo_ dito sa Pilipinas. May dala rin ako ritong mga mahahalagang hikaw ng mga marangal na babaing romana, na nakuha sa bahay liwaliwan ni Antonio Mukio Papilino sa Pompeya...... Iginagalaw ni kapitang Basilio ang kaniyang ulo, na ang ibig sabihin ay alam niya ang mga bagay na tinuran, at ninanasa niyang mamalas kaagad ang mga mahahalagang labing iyon. Sinasasabi naman ng mga babai na ibig nilang magkaroon ng galing sa Roma, mga kuwintas na benenditahan ng Papa, mga _reliquias_ na nakapagpapatawad ng mga kasalanan na hindi na kailangan ang mangumpisal, at ibp. Nang mabuksan ang takba at maalis ang bulak na panakip, ay namalas ang isang lalagyang puno ng singsing, agnos, _guardapelo_, krus, alpiler, at ibp. Ang mga brillante na sinaglitan ng mga batong may sarisaring kulay ay kumikinang at nagniningning sa gitna ng mga bulaklak na ginto na iba't iba ang kulay, may gisuk na _esmalte_ at may sarisaring liluk at kudya. Inalis ni Simoun ang bandeha at lumitaw ang isa namang puno ng mga kahangahangang hiyas na dapat ng makasiya sa pitong binibini sa pitong araw na sa kinabukasan ay magdadaos ng sayawang parangal sa kanila. Ang ayos ay sarisari, mga pagkakasaglitsaglit ng mga bato at perlas na anyong mga hayuphayupang may mga kulay bughaw at balok na nanganganinag; ang mga sapiro, esmeralda, rubi, turkesa at brillante ay magkakasamang anyong tutubi, paroparo, panilan, pukyutan, uwang, ahas, himbubuli, isda, bulaklak, kumpol, at ibp.; may suklay na ayos diadema, gargantilya, pamuti ng liig na perlas at brillante, na dahil sa kagandahan ay hindi tuloy napigil ng ilang dalaga ang isang pahangang !inaku! at si Sinang ay napapalatak, kaya't kinurot siya ng kaniyang inang si kapitana Tika, sapagka't baka lalong mahalan ng mag-aalahas ang dalang lako. Patuloy pa rin si kapitana Tika sa pagkurot sa kaniyang anak kahit may asawa na. Hayan po ang mga brillante sa una ang sabi ng mag-aalahas ang singsing na iyan ay inari ng prinkesa Lamballe, at ang mga hikaw na iyan ay sa isang dama ni Maria Antonieta. Ang itinuro'y ilang magagandang brillante na kasinglaki ng butil ng mais, ang kintab ay mangasulngasul, mainam, na waring taglay pa nila ang mga pangingilabot noong kapanahunang tinawag na "_mga araw ng hilakbot_". Ang dalawang hikaw na iyan! ang sabi ni Sinang na ang tingin ay sa kaniyang ama at ipinagsasanggalang ng kamay ang bisig na nalalapit sa kaniyang ina. Ibang lalo pang matatanda, ang mga romana ang sagot ni kapitang Basilio na sabay ang kindat. Inisip ng mapanatang si Hermana Penkhang na kung yaon ay ihandog niya sa Birhen sa Antipolo ay pahihinuhod at ipagkakaloob ang kaniyang pinakamasidhing hangad: malaon ng humihingi siya ng isang kababalaghang bunyag na kahalo ang kaniyang pangalan upang huwag nang mapawi ang pag-aalala sa kaniya dito sa lupa, at pagkatapos ay magtuloy sa langit, gaya ni kapitana Ines ng mga kura, kaya't itinanong ang halaga. Nguni't tatlong libong piso ang turing ni Simoun. Ang matandang babai'y _nag-angtanda_. !Susmariosep! Inilahad ni Simoun ang pangatlong lalagyan. Punongpuno ng mga orasan, kalupi, lalagyan ng posporo at mga agnos na pinamutihan ng brillante at maninipis na mumunting larawang esmalte. Ang pang-apat ay siyang kinalalagyan ng mga lagas na bato, at ng buksan, ay isang paghanga ang kumalat sa bahay; napapalatak na muli si Sinang, kaya't kinurut siya ng kaniyang ina, nguni't ito man ay nakabitiw din ng isang pahangang !Sus Maria! Hanggang sa mga sandaling iyon ay wala pang nakakikita ng gayong karaming kayamanan. Sa kahong iyon, na may balot na tersiopelong bughaw na mangitimngitim, na may mga halang, ay namamakas ang katunayan ng mga pangarap sa "Isang libo't isang gabi", ang pangarap ng mga salamisim sa kasilanganan. Mga brillanteng kasinglaki ng mga garbansos na nagkikinangang nagtatapon ng kislap na nakasisira ng mata, na waring ibig matunaw o mag-alab sa kintab; mga esmeraldang galing sa Peru na iba't iba ang tapyas at ayos, mga rubi sa India na mapupulang wari'y patak ng dugo, mga sapiro sa Keylan na bughaw at puti, mga turkesa sa Persia, perlas na makinis ang balat, na ang ilan sa kanila'y namumulamula, mangabongabo at maitim. Ang makabubulay ng anyo ng sisidlang iyon, ay yaong nakakita lamang sa gabi ng isang kuwitis na nagsabog ng mumunting liwanag na sarisaring kulay, na ang kinang ay nakapagpapalamlam sa mga walang kupas na bituwin. Waring upang lalong maragdagan ang pagkakamangha ng mga kaharap ay hinalohalo ni Simoun ang mga bato ng kaniyang kayumanggi at mahabang daliri at waring naiigaya sa taginting at sa pagdudulasang wari'y patak ng tubig na nagbibigay kulay sa bahag-hari. Ang kinang ng gayong maraming tapyas at ang kahalagahan nila'y nakaaakit sa mga mata. Si kabisang Tales, na lumapit dahil sa nasang makakita naman, ay ipinikit ang mga mata at lumayong bigla na waring upang mapawi ang isang masamang akala. Ang gayong karaming kayamanan ay waring nakaaalipusta sa kaniyang kahirapan; naparoon ang taong yaon na ipinagpaparangalan ang kaniyang malaking yaman sa kasunod pa naman ng araw na iiwan niya ang bahay na iyon dahil sa kakulangan sa salapi at sa sukat mag-ampon. Narito ang dalawang brillanteng itim na pinakamalaki sa lahat ang sabi ng mag-aalahas mahirap tapyasan, sapagka't napakatitigas.... Ang batong ito na may kaunting kulay pula ay brillante rin, gayon din naman itong berde na marami ang nag-aakalang esmeralda raw. Tinawaran na iyan sa akin, ng anim na libong piso, ng insik na si Quiroga upang ibigay sa isang _senora_ na malakas ang kapit.... At hindi pa ang mga kulay dahon ang pinakamahal sa lahat, kungdi itong mga bughaw. At ibinukod ang tatlong bato na hindi naman lubhang malalaki nguni't lubhang makakapal at mabuti ang pagkakatapyas, na may kaunting kulay bughaw. Kahit na mumunti iyan kay sa mga kulay dahon ang patuloy ay ibayo ang halaga. Tingnan ninyo ito na pinakamaliit sa lahat, na ang timbang ay hindi hihigit sa dalawang kilatis, nabili ko ng dalawang pung libong piso at ngayo'y hindi ko maibibigay ng kulang sa tatlong pung libo. Upang mabili ko lamang iyan ay linakbay ko pang sadya. Itong isa na nakuha sa mina sa Golkonda ay tatlong kilatis at kalahati ang timbang at ang halaga'y higit sa anim na pung libo. Tinatawaran sa akin iyan ng labing dalawang libong _libras esterlinas_ nang Virrey sa India, sa pamag-itan ng isang sulat na tinanggap ko kamakalawa. Sa harap ng gayong karaming kayamanan na naipon sa kamay ng taong iyon, na palagay na palagay kung mangusap, ay nagdaramdam ng wari'y paggalang na may halong sindak ang mga naroroon.... Makailang pumalatak si Sinang at hindi siya kinurot ng kaniyang ina, sapagka't natutubigan marahil o kaya'y sa dahilang inaakala niya na ang isang mag-aalahas na kagaya ni Simoun ay hindi magnanasang magtubo ng limang piso pa, humigit kumulang, dahil sa isang bulalas na hindi napigil. Ang lahat ay nakatingin sa mga bato, walang nagpapamalas ng nasang humipo, nangatatakot. Natitigilan sila dahil sa pagkakamangha. Si kabisang Tales ay sa kaparangan nakatanaw at iniisip na ang isa lamang sa mga brillanteng iyon, ang pinakamunti marahil, ay sukat ng maitubos sa kaniyang anak, huwag maiwan ang bahay at marahil ay maipagpagawa ng ibang bukid.... !Dios! !diyata't ang isa lamang sa mga batong iyon ay mahalaga pa kay sa tahanan ng isang tao, sa ikaliligtas sa panganib ng isang dalaga, sa kapayapaan ng isang matanda sa kaniyang mga huling araw! At dahil sa waring nahuhulaan ni Simoun ang kaniyang iniisip ay sinabi sa mga kaharap na magkakaanak na: At tingnan ninyo, tingnan ninyo; dahil lamang sa isa sa mga maliliit na batong bughaw na ito, na waring walang kamalaymalay at di makasasama sa kangino man, malinis na waring buhanging natanggal sa langit, sa isa lamang nito na ihandog sa ukol na panahon ay nagawa ng isang tao ang ipatapon ang kaniyang kagalit, isang magulang na may inaampong mga kaanak, na wari'y nanggulo sa bayan.... at dahil sa isang munting bato pang gaya nito, mapulang wari'y dugo ng puso, gaya nang nasang paghihiganti at kumikislap na gaya ng luha ng mga ulila ay binigyang laya, ang tao'y nakauwi sa kaniyang tahanan, napagbalikan ng ama ang kaniyang mga anak, ng asawa ang kaniyang kabiyak ng puso, at marahil ay nailigtas ang isang boong mag-aanak sa isang maralitang sasapitin. At samantalang tinatapiktapik ang sisidlan: Mayroon ako dito, gaya ng nasa tataguan ng mga manggagamot ang patuloy sa wikang tagalog na hindi tumpak ang buhay at ang kamatayan, ang lason at lunas, at sa isang dakot na ito ay magagawa ko ang lunurin sa luha ang lahat ng tao dito sa Pilipinas! Ang lahat ay sindak na napatingin sa kaniya sa pagka't nababatid nilang tunay ang sinasabi. Sa boses ni Simoun ay napupuna ang isang kakaibang tingig at matalas na tingin ang wari'y namumulas sa kaniyang salaming bughaw sa mata. Waring upang maputol ang pagkakamangha ng mga taong iyon sa pagkamalas sa mga batong nakita, ay itinaas ni Simoun ang bandeha at inilantad ang ilalim na pinagtataguan ng _sankta sanktorum_. Mga sisidlang balat sa Rusia, na hiwahiwalay dahil sa mga halang na bulak ang siyang pumupuno sa kailalimang ang balot ay tersiopelong mangabongabo ang kulay. Lahat ay nag-aantay na makakikita ng mga kahangahanga. Inaantay ng asawa ni Sinang na makakita ng mga karbungko, mga batong nag-aapoy at kumikinang sa gitna ng kadiliman. Si kapitang Basilio ay nasa pinto ng kabantugan; makakikita ng bagay na may katuturan, bagay na katunayan, ang katawan ng kaniyang mga laging pinangarap. Ang pamuting ito sa liig ay kay Kleopatra ang sabi ni Simoun at maingat na kinuha ang isang kahang lapad na ang ayos ay kalahating buwan isang hiyas na hindi mahahalagahan, isang bagay na nararapat lamang ilagay sa mga museo, sa mga pamahalaang mayayaman lamang nauukol. Yaon ay isang wari'y kolyar na binubuo ng iba't ibang palawit na ginto na mga ayos anitong uwang na kulay dahon at bughaw, at sa gitna'y may isang ulo ng buitre na gawa sa bato, na ang kilabot ay katangitangi, na napapagitna sa dalawang pakpak na nakabuka, sagisag at hiyas ng mga haring babai sa Ehipto. Nang makita ni Sinang ay ikinimbot ang ilong at ngumuwing paalipusta na wari'y bata, at si kapitang Basilio kahi't na may malaking hilig sa mga lumang ari ay hindi nakapigil ng isang !aba! na anak ng hindi kasiyahang loob sa nakita. Isang mainam na hiyas na naingatang mabuti, kaya't mayroon nang dalawang libong taon ang tanda. Psh! ang sabing agad ni Sinang upang huwag mahulog sa tukso ang kaniyang ama at nang huwag bilhin. Hangal! ang sabi nito, na napigil ang kaniyang hindi kasiyahang loob na una ano ang malay mo kung umalinsunod sa kolyar na iyan ang kalagayan ngayon ng kabuhayan ng tao? Sa pamag-itan niyan marahil ay nasilo ni Kleopatra si Kesar, si Marko Antonio...... iyan ay nakadingig ng mga panunumpa sa pag-ibig ng dalawang lalong bantog na bayani sa kanilang kapanahunan, iyan ay nakadingig ng mga banggit na lubhang ayos at malinis na wikang latin, at maanong magamit mo na lamang siya! Ako? !ni hindi ko pa iyan tawaran ng tatlong piso! Kahi't na dalawang pu'y matatawaran, _gonga_! ang sabing animo'y may pagkabatid ni kapitana Tika mabuti ang ginto at maaaring gawing ibang hiyas kung tunawin. Ito'y isang sinsing marahil ni Sila ang patuloy ni Simoun. Ang sinsing ay maluwang, buo ang ginto at may isang tatak. Iyan marahil ang tatak na itinitik sa mga kahatulang pagpatay noong siya ang nag-uutos ang sabing namumutla sa pagkatigagal ni kapitang Basilio. At tinangkang siyasatin at hulaan ang ibig sabihin ng tatak, datapwa'y kahi't nagpilit at pinihit-pihit ay wala siyang nabasa, sa dahilang hindi siya maalam ng _paleografia_. Napakalalaki ang daliri ni Sila! ang sabi tuloy masusuot na ang dalawang daliri ng sino man sa atin; sinasabi ko na nga, tayo'y pumapaurong. Mayroon pa akong mga ibang hiyas dito.... Kung lahat ay kaayos niyan ay salamat! ang sagot ni Sinang ibig ko na ang mga bago. Ang bawa't isa'y pumili ng isang hiyas, may kumuha ng isang singsing, may isang orasan, may isang guardapelo. Ang binili ni kapitana Tika ay isang agnos na may kaputol ng bato na nadiinan ng ating Poong Jesukristo sa ikatlong pagkakadapa; si Sinang ay isang hikaw at si kapitang Basilio ay ang tali ng orasang pabili ng alperes, ang mga hikaw ng babai na pabili ng kura at iba pang bagay na panghandog: ang iba namang magkakaanak na taga Tiani ay bumili rin ng hanggang may ibibili upang huwag mahuli sa mga taga San Diego. Si Simoun ay namimili rin naman ng mga lumang hiyas, nakikipagpalitan, kaya't dinala roon ng mga mapag-impok na ina ang mga hiyas na hindi na nila magamit. At kayo, wala po ba kayong ipagbibili? ang tanong ni Simoun kay kabisang Tales, dahil sa nakitang minamalas nitong may taglay na inggit ang mga pagbibili at pagpapalitan. Sinabi ni kabisang Tales na ang mga hiyas ng kaniyang anak ay naipagbili na at ang mga natitira ay mga walang halaga. At ang agnos ni Maria Klara? ang tanong ni Sinang. Siya nga pala! ang bulalas ng lalaki, at biglang kuminang ang paningin. Yaon ay isang agnos na may brillante at esmeralda ang sabi ni Sinang sa mag-aalahas na ginamit ng aking kaibigan bago magmongha. Si Simoun ay hindi sumagot; sinundan ng tingin si kabisang Tales. Matapos mabuklat ang ilang kahon ay natagpuan ang hiyas. Pinagmasdang mabuti ni Simoun, makailang binuksan at isinara; yaon nga ang agnos na suot ni Maria Klara noong pista sa San Diego, na sa pagkahabag ay ibinigay sa isang ketongin. Ibig ko ang pagkakaayos ang sabi ni Simoun sa magkano po ninyo pagbibili? Kinamot ni kabisang Tales ang kaniyang ulo, na hindi maalaman kung ano ang gagawin, kinamot ang tainga at pagkatapos ay tumingin sa mga babai. Naiibigan ko ang agnos na iyan ani Simoun ibig baga ninyong ibigay sa isang daan...... limang daang piso? ?Ibig ninyong ipagpalit ng iba? Pumili kayo ng inyong ibig. Si kabisang Tales ay walang imik at nakamulalang pinagmamasdan si Simoun na wari'y alinlangan sa kaniyang nadidingig. Limang daang piso? ang bulong. Limang daan ang ulit ng mag-aalahas na nabago ang boses. Kinuha ni kabisang Tales ang agnos at pinihitpihit; malakas na tumitibok ang kaniyang palipisan, ang kaniyang mga kamay ay nanginginig. ?Kung humingi pa kaya siya ng lalong malaki? Makapagliligtas sa kanila ang agnos na iyon: ang pagkakataong iyon ay mainam at hindi na mangyayaring muli. Kinikindatan siya ng mga babai upang ipagbili na, tangi lamang si Penkhang, na, sa pangangambang baka tubusin si Huli, ay nagwikang: Kung ako'y pakakaingatan ko iyang wari relikias.... ang mga nakakita kay Maria Klara sa kombento ay nagsasabing namalas nilang payat na payat na hindi halos makapagsalita, kaya't inaakalang mamamatay na banal.... Pinupuri siya ni P. Salvi, sapagka't siya niyang pinagkukumpisalan. Baka dahil doon kung kaya hindi iyan ipinagbili ni Huli at pinili pa ang masangla siya. Ang pahiwatig na ito'y nagkakabuluhan. Nakapigil kay kabisang Tales ang pagkaalaala sa kaniyang anak. Kung ipahihintulot ninyo anya ay tutungo ako sa bayan at isasanguni ko sa aking anak; babalik ako rito bago magtakipsilim. Nagkasundo sila sa gayon at pumanaw noon din si kabisang Tales. Nguni't ng nasa labas na siya ng nayon, ay natanaw niya sa malayo, sa isang landas na tungo sa kagubatan, ang prayleng nangangasiwa sa _hakienda_ at ang isang taong nakikilala niyang siyang kumuha ng kaniyang mga lupain. Ang pagkagalit ng isang lalaking nakakita sa kaniyang asawa na pumapasok na kaakbay ng ibang lalaki sa isang silid na lihim ay hindi papantay sa sulak ng galit ni kabisang Tales sa pagkakakita sa dalawang iyon na patungo sa kaniyang bukid, sa mga bukid na kaniyang ginawa at inasahan niyang maipamamana sa kaniyang mga anak. Sa wari niya'y nagtatawanan ang dalawang iyon, linilibak siya sapagka't walang magawa; pumasok sa kaniyang alaala ang sinabing: hindi ko ibibigay kung di sa dumilig muna sa kanila ng sariling dugo at ilibing sa kanila ang asawa't anak...... Napahinto, hinaplos ng kamay ang noo at ipinikit ang mga mata; ng muling dumilat ay nakitang namimilipit sa katatawa ang taong iyon at sapol ng prayle ang kaniyang tiyan upang huwag pumutok sa katuwaan; at pagkatapos ay nakita niyang itinuro ang kaniyang bahay at muling nangagtawanan. Naghumugong ang kaniyang tainga, naramdaman sa kaniyang palipisan ang higing ng isang hagkis, ang ulap na pula'y sumipot na muli sa kaniyang paningin, muling namalas ang katawang bangkay ng kaniyang asawa't anak at sa kapiling ay ang lalaki at ang prayleng nagtatawa na pigil ang tiyan. Nalimot niya ang lahat, lumiko at tinungo ang landas na linalakaran ng lalaki at ng prayle; yaon ang landas na tungo sa kanyang bukirin. Si Simoun ay nabagot sa kaaantay kay kabisang Tales sa gabing yaon. Nang magising siya kinabukasan ay napunang ang supot na katad na kinalalagyan ng kaniyang rebolber ay walang laman; ng kaniyang buksan ay nakakuha sa loob ng kaputol na papel na kinababalutan ng agnos na may esmeralda at brillante at kinasusulatan ng ilang salita sa wikang tagalog, na ang sinasabi ay: "Ipagpatawad po ninyo, ginoo, na kahi't nasa aking bahay ay pagnakawan ko kayo: nguni't ang pangangailangan ay siyang nag-udyok sa akin, nguni't iniwan kong kapalit ng inyong rebolber ang agnos na pinakananasa ninyo. Kailangan ko ang armas at makikisama na ako sa mga tulisan. Ipinagbibilin ko sa inyong huwag ipagpatuloy ang inyong lakad, sapagka't sa dahilang wala na kayo sa aking bahay, ay hihingan namin kayo ng malaking tubos pag kayo'y aming nabihag. TELESFORO JUAN DE DIOS." Natagpuan ko rin ang taong aking hinahanap! ang bulong ni Simoun may kaunti pang balisa...... nguni't lalong mabuti; matututong gumanap sa kaniyang ipangako. Ipinag-utos sa kaniyang alila na tumungo sa Los Banos na sa dagat-dagatan magdaan at dalhin ang malaking maleta, at doon siya hintin, sapagka't siya'y sa katihan magdaraan na dala ang kinalalagyan ng mga batong mahahalaga. Ang pagdating ng apat na guardia sibil ay lalo pang nakagalak sa kaniya. Huhulihin ng mga sibil si kabisang Tales, nguni't sa dahilang hindi nakita ay si tandang Selo ang dinala. Tatlong patayan ang nangyari sa gabing yaon. Ang praileng nangangasiwa sa _hakienda_ at ang bagong hahawak ng mga lupa ni kabisang Tales ay nangatagpuang patay, basag ang ulo at may sumpal na lupa sa bibig, sa kalapit ng mga lupain nito; sa bayan, ang asawa ng bagong mag-aari ng lupa na pinatay ay patay ding inumaga, na puno rin ng lupa ang bibig at pugot ang ulo, at may kasiping na papel na kinasusulatan ng pangalang "Tales" na ang ipinanulat ay daliring isinawsaw sa dugo...... !Manahimik kayo, mapapayapang taga Kalamba! Sa inyo'y walang nagngangalang Tales, sino man sa inyo'y hindi siyang nakagawa ng kasalanan! Ang mga pangalan ninyo'y Luis Habana, Matias Belarmino, Nikasio Eigasani, Kayetano de Jesus, Mateo Elejorde, Leandro Lopez, Antonino Lopez, Silvestre Ubaldo, Manuel Hidalgo, Pakiano Merkado, kayo ang boong bayan ng Kalamba!.... Lininis ninyo ang inyong mga bukirin, ginugol ninyo sa kanila ang boong buhay, ang mga naimpok, mga pagpupuyat, pagtitipid, at pagkatapos ay inalis sa inyo, pinalayas kayo sa inyong mga tahanan at ipinagbawal sa iba ang kayo'y patuluyin! Hindi pa nasiyahang lapastanganin ang katwiran kundi niyurakan sampu ng mga banal na kaugalian ng inyong bayan.... Naglingkod kayo sa Hari at sa Espana, at ng sa ngalan nila'y pinag-usig ninyo ang katwiran ay itinapon kayo't sukat ng hindi man linitis, inilayo kayo sa yakap ng inyong mga asawa at sa halik ng inyong mga anak.... Mahigit sa tiniis ni kabisang Tales ang tiniis ng bawa't isa sa inyo, nguni't gayon man, ay wala sa inyong naghiganti. Hindi nagkaroon sa inyo ng lingap ni kaawaan at pinag-usig pa kayo hangang sa kabilang buhay, gaya ng ginawa kay Mariano Herbosa.... !Lumuha kayo o matuwa sa mga liblib na pulong iyong linalagalag nang hindi alam ang sasapitin! Kinakandili kayo ng Espana, at sa malao't madali ay tatamuhin ninyo ang katwiran! XI LOS BANOS Ang kataastaasang Kapitan General at Namamahala sa Kapuluang Pilipinas ay nangaso sa Busobuso. Nguni't sa dahilang may abay na isang bandang musika (sapagka't ang gayong kataas na tao'y hindi dapat mahuli sa mga santong kahoy na ipinagpuprusisyon) at sa dahilang ang pagkagiliw sa di matingkalang arte ni Sta. Kekilia ay hindi pa laganap sa ugali ng mga usa at baboy-damo sa Busobuso, ay walang nahuli ni isa mang daga, ni ibon, ang General na may kasamang banda ng musika at kaalakbay na mga prayle, mga militar at mga kawani. Inakala na ng mga may kapangyarihan sa lalawigan na may maaalis sa katungkulan o kaya'y malilipat; ang mga kaawaawang kapitan sa bayan at mga kabisa ay hindi nangapalagay at hindi nangakatulog sa panganganib na baka masumpungan ng maalindog na mangangaso ang ipalit sila sa mga hayop sa gubat na hindi marunong umalinsunod, gaya ng ginawa na ng isang _alkalde_ noong mga nakaraang araw na napapasan sa tao, sa boo niyang paglalakbay, sapagka't walang mabait na kabayong maaasahang hindi magbabagsak sa kaniya. May isang balitang kumalat na mayroon ngang gagawin ang General sapagka't ang gayong pangyayari umano ay isang simula ng paghihimagsik na dapat sugpuin kaagad: na ang isang pangangasong walang nahuli ay makasisira sa karangalan ng mga kastila, at ibp., at humanap na tuloy ng isang kahabaghabag na taong papagsusuutin ng suot usa, nang sinabi ng General (sa udyok ng isang pagkahabag na hindi natimbangan ni Ben Zayb ng salitang pagpuri) at pinawi ang lahat ng pangamba at sinabi, na siya'y naaawang pumatay ng mga hayop sa gubat. Kung ipagtatapat ay sadya ngang nasisiyahang loob ang General at _inter se_ ay nalulugod siya, sa dahilang ?ano ang nangyari sana kung hindi tumama sa pagtudla sa isang usa na hindi nakababatid ng ugaling dapat ipamalas sa mga gayong kaparaanan? ?saan masasadlak ang karangalan ng nakapamamahala? ?Bakit? !Isa ba namang Kapitang General ang hindi tumama na wari'y bagong nangangaso! ?ano na lamang ang wiwikain ng mga indio, na, sa kanila'y mayroon din namang ilang mabuting manudla? Malalagay sa kapanganiban ang tibay ng Inang bayan..... Yaon ang sanhi kung kaya't ipinag-utos ng General (na nakatawa ng tawang koneho at anyong mangangasong masama ang loob) ang pagbabalik kaagad sa Los Banos, at ipinaghambog, sa paglalakbay, ang kaniyang kagitingan sa pangangaso sa ganito o gayong pangasuhan sa Espana at waring ibig ipahiwatig ang pag-alipusta niya sa mga pangangaso sa Pilipinas, bagay na inaakalang kapit sabihin dahil sa nangyari; !pse! ang paliligo sa Dampalit (daang paliit), ang sigangan sa baybay ng lawa, ang paglalaro ng _tresillo_ sa palasyo at pagdayo sa gayon o ganitong kalapit na binubulusan ng tubig o sa lawang kinalalagyan ng mga buwaya ay mainam pa kay sa roon at hindi pa mapapara ang karangalan ng inang bayan. Nang isa sa mga huling araw ng buwan ng Disiembre ay nakikipaglaro ng _tresillo_ ang Kapitang General samantalang inaantay ang oras ng pananghalian. Katatapos pa lamang niyang maligo at pag-inom ng isang basong sabaw at laman ng buko, kaya't ang mga sandaling iyon ay siyang bagay samantalahin sa paghingi ng mga biyaya. Isa pang nakapagpaparagdag sa kaniyang katuwaan ang pananalo, sapagka't pinupunyagi ni P. Irene at ni P. Sibyla, na kaniyang mga kalaban, ang lihim na pagpapatalo, samantala namang si P. Kamorra ay nagngingitngit sapagka't, sa dahilang kararating pa lamang ng umagang yaon ay hindi niya batid ang mga pakanang iyon. Sa dahilang pinagbubuti ng paring-artillero ang pakikipaglaro ay namumula at napapakagat labi sa tuwing malilibang o mamamali sa pagsugal si P. Sibyla, nguni't hindi siya makaimik dahil sa malaki niyang pag-aalang-alang sa dominiko; datapwa'y si P. Irene naman ang pinagbubuntuhan niya ng galit, sapagka't ipinagpapalagay niyang mapagpusa at sa gitna ng kaniyang kabuhalhalan ay di binibigyang halaga. Hindi man lamang siya tinitingnan ni P. Sibyla: binabayaan siyang mag-uungol; datapwa si P. Irene, sa dahilang mapakumbaba, ay humihinging tawad samantalang hinihimas ang tungkil ng mahaba niyang ilong. Ang General naman ay nagagalak at sinasamantala ang pagkakamali ng kaniyang mga kalaban, sapagka't siya'y mabuting magparaan, alinsunod sa payo ng kanonigo. Hindi batid ni P. Kamorra na ang pinaglalaruan sa ibabaw ng dulang na iyon ay ang ikalulusog ng pag-iisip ng mga pilipino, ang pagtuturo ng wikang kastila, sapagka't kung nalalaman niya, ay malugod sanang nakihalo sa _laruan_. Sa mga durungawang bukas ay pumapasok ang malinis at masarap na simoy at natatanaw ang lawa, na ang kaniyang tubig ay mahinhing bumubulong, sa paanan ng bahay, na waring nangangayumpapa. Sa dakong kanan, sa malayo, ay natatanaw ang pulong Talim na lubhang bughaw; sa gitna ng lawa at halos katapat lamang ay may isang pulong kulay dahon, ang pulo sa Kalamba, na walang tao at ang ayos ay waring kabiyak na buan; sa kaliwa, ang magandang pangpangin na nahihiyasan ng kakawayanan, isang bundok bundukang tanaw ang boong lawa, malalawak na bukirin, sa dako pa roon ay bubong na saga sa mga pagitan ng kulay na berdeng maitimitim ng mga dahon, pagkatapos ay ang bayang Kalamba at sa huling dakong abot ng tanaw ay waring bumababa ang langit sa tubig ng lawa na anyong dagat, na siyang sanhing tawagin siyang "dagat na tabang" ng mga taga roon. Sa isang dulo ng salas ay naroroon ang kalihim na nakaupo sa harap ng isang mesa na kinapapatungan ng ilang putol na papel. Ang General ay masipag at hindi niya ibig ang mag-aksaya ng panahon, kaya't tinatapos ang ilang gawain samantalang nag-aalkalde sa tresillo o samantalang namimigay ng baraha. Samantala namang naglalaruan ay naghihikab at nabubugnot ang kalihim. Ang ginagawa sa umagang iyon ay ang pagpapalitpalit ng bayang dapat kalagyan ng mga kawani, mga pag-aalis sa katungkulan, pagpapatapon sa malayong lupa, pagbibigay ng biyaya at ibp., nguni't hindi pa dumarating sa malaking usapang inaantay ng lahat, ang ukol sa kahilingan ng mga nag-aaral na pahintulutan silang makapagtayo ng isang Akademia ng wikang kastila. Ang isang kawaning may mataas na katungkulan, si don Kustodio at isang prayleng nakatungo at waring may iniisip o may kabigatan ang loob (P. Fernandez ang kaniyang pangalan) ay nangagtatalong marahan ang usapan, samantalang payao't dito sila sa dalawang dulo ng salas. Sa isang silid na kalapit ay nadidingig ang tunog ng mga bola ng billar, tawanan, halakhakan, ang boses ni Simoun; ito'y nakikipagbillar kay Ben Zayb. Si P. Kamorra ay biglang nagtindig. Si Kristo na ang makisugal sa inyo, _punales_! ang pabulalas na sabing kasabay ang paghahagis ng mga barahang nalalabi sa kaniya, sa ulo ni P. Irene punales! ang taya ay sigurong siguro na, kundi man ang _kodillo_, at natalo pa dahil sa tawag! !Punales! si Kristo na ang makisugal! At galit na galit na isinasalaysay sa lahat ng naroroon ang pangyayari, lalong lalo na sa tatlong naglalakad, na waring siyang ibig niyang pahatulin. Sumusugal ang General, siya ay laban, may tiklop na si P. Irene: humatak siya sa espada at !punales! hindi pinasunod ng kamoteng si P. Irene ang kaniyang masamang baraha. !Si Kristo na ang makilaro! Siya'y hindi naparoon doon upang magpatalo ng salapi at durugin ang kaniyang ulo sa walang kapararakan. Ang akala marahil ng neneng ito ang patuloy na namumula ay kinikita ko ang salapi ng papalikwatlikwat lamang. !Ngayon pa namang ang aking mga tao'y nangagsisitawad na! At umuungol na tumungo sa kinalalagyan ng billar, na, hindi na pinakinggan ang mga hinging ipagpaumanhin ni P. Irene na nagtatangkang mangatwiran sa tulong ng paghaplos ng ilong. Ibig po ba ninyong umupo, P. Fernandez? ang tanong ni P. Sibyla. Masamang manglalaro ako ng _tresillo_ ang sagot ng prayle. Kung gayo'y paparituhin si Simoun ang sabi ng General eh! Simoun, eh, mister! ?ibig baga ninyong makilahok sa isang laro? Ano ang ipasisiya tungkol sa mga "armas de salon"? ang tanong ng kalihim na sinamantala ang pagkakahinto. Dumungaw si Simoun. Ibig baga ninyong maupo sa lagay ni P. Kamorra, ginoong Simoun? ang tanong ni P. Irene ang itataya ninyo'y brillante at hindi tantos. Walang kailangan sa akin ang gayon ang sagot ni Simoun na lumapit at ipinapagpag ang yeso na nasa kaniyang kamay at kayo ?ano ang inyong itataya? Ano ba ang maitataya namin? ang tugon ni P. Sibyla Ang General ay makatataya ng maibigang itaya, nguni't kami, mga pari, mga _sakerdote_...... Bah! ang putol na pakutya ni Simoun ang ibabayad ninyong dalawa ni P. Irene ay mga kaawanggawa, panalangin, kabaitan, ?ano? Batid ninyong ang mga kabaitang taglay ng isa't isa ang talad na walang halong biro ni P. Sibyla ay hindi kagaya ng mga brillante na maaaring masalin sa iba't ibang kamay, ipagbili na sa isa't ipagbili pa nito.... yaon ay dala ng tao, mga bagay na hindi malalayo sa katawan...... Kung gayon ay papayag akong sa salita na lamang ninyo ako bayaran ang pakling masaya ni Simoun Kayo P. Sibyla sa bawa't limang tantos na ibibigay ninyo sa akin ay sasabihin na lamang ninyo, sa halimbawa: lilimutin kong limang araw ang karalitaan, ang kababaang loob, ang pagkamasunurin.... kayo naman P. Irene: lilimutin ko ang kalinisang ugali, ang pagkamahabagin, at ibp. Nakita na ninyo na napakaunting bagay, at ako, ang ibibigay ko'y ang aking mga brillante. Napakatanging tao itong si Simoun, kung ano ano ang iniisip! ang sabing tumatawa ni P. Irene. At _ito_, ang patuloy ni Simoun na tinangki sa balikat ang General ang ibabayad nito sa akin sa bawa't limang tantos ay isang _vale_ na katimbang ng limang araw na pagkakabilanggo, sa isang _solo_ ay limang buwan, sa isang _kodillo_ ay isang utos na pagpapatapon, na walang nakatalang pangalan, sa isang _bola_.... ay isang utos sa guardia sibil na makabaril sa daan sa taong parurusahan, samantalang ipinaghahatiran, at ibp. Ang hamon ay napakatangi. Ang tatlong lalakadlakad ay nangagsilapit. Nguni't ginoong Simoun ang tanong ng mataas na kawani ano ang mahihita ninyo sa pananalo ng kabaitan sa bunganga, at mga buhay ng tao, mga pagpapatapon at mga pagpatay? Malaki! Bagot na ako sa kadidingig ng mga usapang tungkol sa mga kabaitan at nasa kong maipong lahat, ang lahat ng nakakalat sa mundo, na nakapasok sa isang supot upang itapon sa dagat kahi't na kailanganing pamataw ang lahat ng aking brillante. Sumpong din iyan! ang bulalas na tumatawa ni P. Irene at ano naman ang gagawin ninyo sa mga pagpapatapon at pagpapapatay? Upang linisin ang bayan at pawiin ang lahat ng masasamang budhi. Ah! hangga ngayo'y may galit pa kayo sa inyong mga tulisan, gayong mangyayaring hingan sana kayo ng lalong malaking tubos o kinuha sana ang lahat ng inyong alahas. !Huwag naman kayong walang utang na loob! Ipinamarali ni Simoun na siya'y hinarang ng mga tulisan, na pagkatapos siyang mapiging na isang araw, ay pinabayaan siyang magpatuloy ng lakad na walang hininging tubos kundi ang dalawa niyang rebolber na Smith at ang dalawang kahang punglo na kaniyang dala. Idinugtong pang ipinakukumusta raw sa kaniya ang Kapitan General. Dahil doon at sa dahilang ibinalita ni Simoun na ang mga tulisan ay maraming _eskopeta_, baril at rebolber at sa gayong mga tao'y hindi maaaring makalaban ang nag-iisa kahi't na may sandata, ay lalagda ng bagong utos ang Kapitang General na ukol sa mga "pistolas de salon" upang maiwasan na ang mga tulisan ay magkaroon ng armas. Huwag, huwag! ang tutol ni Simoun sa ganang akin, ang mga tulisan, ay siyang mga taong lalong may karangalan sa lupaing ito; sila ang tanging kumikita ng ikabubuhay sa mabuting kaparaanan...... ?Inaakala ba ninyong kung ako'y nahulog sa mga kamay...... ninyo sa halimbawa, ay pakakawalan ba ninyo ako ng hindi kukunin ang kalahati man lamang ng aking mga hiyas? Tututol sana si Dn. Kustodio; tunay ngang isang amerikanong _mulato_ na walang pinag-aralan ang Simoun na iyon, na sinasamantala ang pakikipag-ibigan niya sa Kapitan General upang alimurahin si P. Irene. Tunay nga kung sa bagay na kung si P. Irene ang nakadakip sa kaniya ay hindi siya nakawala ng dahil sa gayong kaliit na bagay. Sa ang kasamaan ay wala sa pagkakaroon ng tulisan sa mga bundok at kaparangan ang patuloy ni Simoun ang kasamaan ay nasa sa mga tulisang bayan.... Na gaya ninyo ang dugtong na tumatawa ng kanonigo. Oo, gaya ko, gaya natin, tayo'y mangagtapat; dito'y walang indio na nakadidingig sa atin, ang dugtong ng mag-aalahas ang kasamaan ay nasa pangyayaring tayong lahat ay hindi mga tulisang hayag: kung ito'y mangyari at manirahan na tayo sa gubat, sa araw na iyan, ay ligtas na ang bayan, sa araw na iya'y sisibol ang isang bagong kalipunan na siya na sa sarili ang mag-aayos.... at sa gayon ay matiwasay nang makapaglalaro ng _tresillo_ ang Kapitan General, na hindi siya kailangang linlangin ng kalihim.... Nang mga sandaling iyon ay naghihikab ang kalihim at nag-iinat na itinataas sa ulo ang mga kamay at iniunat sa ilalim ng mesa ang mga paa niyang nagkakapatong. Ang lahat ay nagtawanan ng siya'y makita. Pinutol ng General ang pag-uusap at matapos na bitiwan ang barahang kaniyang sinusuksok ay nagwikang: Siya, siya! Siya na ang biruan at sugalan; gumawa tayo, pagbutihin natin ang gawa, kalahating oras pa ang kulang sa oras ng pagkain. ?Marami bagang bagay ang kailangang lutasin? Lahat ay nakingig. Sa araw na iyon pagtatalunan ang ukol sa pagtuturo ng wikang kastila, kaya't may ilang araw nang naroroon si P. Sibyla at si P. Irene. Batid nang ang una, sa dahilang siya'y Vike-Rektor, ay laban sa panukala, at ang pangalawa ay kumakatig at kinakatigan naman ng _kondesa_. Ano, ano? ang tanong na naiinip ng General. Hang hunghol ha maha hama he halon anang kalihim na tinimpi ang isang paghihikab. Ipinagbabawal mula ngayon! Ipagpatawad po ninyo, aking General, ang sabi ng mataas na kawani Ipahintulot po sa akin ng inyong karangalan na sabihing sa alin mang bansa sa Sangsinukob ay hindi ipinagbabawal ang mga "armas de salon". Ikinibit ng General ang kaniyang balikat. Hindi tayo nakikigaya sa alin mang bansa sa mundo ang matigas na sabi ng General. Kailan ma'y nagkakatalo ang General at ang mataas na kawani, at sukat na ang isang pahiwatig nito upang ang una'y magmatigas sa kaniyang balak. Humanap ng ibang daan ang mataas na kawani. Ang mga "armas de salon" ay sa mga daga at inahing manok lamang nakasasakit ang wika masasabi...... Na tayo'y mga inahing manok? ang dugtong ng General na kinibit ang balikat at ano sa akin? Ipinakilala ko nang hindi ako gayon. Nguni't may isang bagay ang hiwatig ng kalihim may apat na buwan lamang ngayon, nang ipinagbawal ang paggamit ng armas, na pinatibayan sa mga mangangalakal na taga ibang bayan, na ang mga armas de salon ay may pahintulot. Ikinunot ng general ang noo. Datapwa'y may kagamutan ang bagay na iyan ani Simoun. Papaano? Walang kaliwagan. Halos lahat ng "armas de salon" ay may anim na milimetro ang laki ng punglo, tangi lamang kung may ibang laki na ipinagbibili. Pahintulutang ipagbili ang lahat ng mga walang anim na milimetro. Pinuri ng lahat ang naisip ni Simoun, tangi ang mataas na kawaning ibinulong kay P. Fernandez na iyon ay hindi tuwid, ni hindi pamamahala. Ang guro sa Tiani, ang patuloy ng kalihim samantalang binabasa ang ilang papel humihinging bigyan siya ng lalong malaking bahay upang...... Ano pang malaking bahay, sa mayroon na siyang sariling isang kamalig? ang putol ni P. Kamorra na nalimutan na ang tresillo at lumapit sa usapan. Sira daw ang bubungan ang sagot ng kalihim at sa dahilang bumili siya ng mga _mapa_ at _kuadro_, sa sariling gugol, ay hindi mapabayaang ulani't arawin...... Nguni't wala akong pakialam sa mga bagay na iyan ang bulong ng General sa Namamahala sa Pangasiwaan humingi, sa Pangulong Pulong lalawigan, sa Nunkio..... Ang masasabi ko sa inyo ang sabi ni P. Kamorra ang _maestrillong_ iyan ay isang _filibusterillo_ na masama ang loob; akalain ba ninyong ipinagsasabi ng ereheng iyan na ang inililibing daw ng mainam na paglilibing at ang hindi ay magkaisa din kung mabulok! !Balang araw ay pagkukukutusan ko iyan, eh! At inianyong pasuntok ni P. Kamorra ang kaniyang kamay. At sadya naman, ang wika ni P. Sibyla na waring walang kinakausap kundi si P. Irene na ang ibig mag-turo ay maaaring magturo kahi't saang dako, sa walang bahay: si Sokrates ay nagturo sa mga lansangang bayan, si Platon ay sa mga halamanan ng Akademo at si Kristo ay sa mga kabundukan at karagatan. Marami akong karaingan ng _maestrillong_ iyan ang sabi ng General na nakipagsulyapan kay Simoun inaakala kong ang lalong mabuti ay alisin siya. Alisin! ang ulit ng kalihim. Ikinalungkot ng mataas na kawani ang kapalaran ng sawing taong iyon na humihingi ng abuloy at ang nakamit ay ang pagkaalis sa katungkulan, kaya't tinangkang saklolohan. Ang katotohanan ay ang sabing may panganganib na ang pag-aaral ay hindi naaarugang mabuti..... Nagtakda na ako ng maraming halaga na ipamimili ng mga kailangan ang sabing mataas ng General, na waring ang ibig turan ay: !Gumawa na ako ng higit sa nararapat! Nguni't sa dahilang walang bahay na sadya ay nangasisira ang mga kasangkapang binibili.... Hindi magagawang sabaysabay na lahat ang biglang putol ng General Hindi mabuti iyang paghingi ng mga guro dito ng mabubuting bahay gayong ang mga guro sa Espana ay namamatay ng gutom. Kalabisan na iyang ibig pang humigit kay sa mga nasa Inang-bayan. Filibusterismo!.... Una muna sa lahat ang Inang-bayan! !una muna ang ating pagkakastila! ang dugtong ni Ben Zayb na ang mata'y kumikinang dahil sa busog ng pag-ibig sa tinubuang lupa, at namula ng kaunti dahil sa nakitang siya'y napag-isa. Magmula ngayon ang sabi ng General ay alisin sa tungkol ang bawa't dumaing. Kung ang munakala ko lamang ay tatanggapin ang pasumalang sabi ni don Kustodio, na waring kinakausap ang sarili. Ukol sa mga bahay paaralan? Magaan, magagawa at walang gugol, na gaya ng lahat ng aking munakala, anak ng mahabang pagkamalas sa mga bagaybagay at pagkakilala sa lupaing ito. Ang mga bayan ay magkakaroon ng paaralan na hindi paggugugulan ng pamahalaan. Batid na ang bagay na iyan ang pakutyang sabi ng kalihim ipag-utos sa mga bayang itayo sa tulong ng kanilang sariling gugol. Ang lahat ay nagtawanan. Hindi po, hindi po ang sigaw ni Don Kustodio na nangupinyo at namula ang mga bahay ay nakatayo na at nag-aantay lamang na gamitin. Mabuti sa katawan, walang kapintasan at maaliwalas...... Ang mga prayle ay may pangambang nagtinginan. ?Ipalalagay kaya ni Don Kustodio na gawing paaralan ang mga simbahan at mga kombento o bahay-pari? Tingnan natin! anang General na ikinunot ang noo. Napakadali, aking General ang tugon ni Don Kustodio na umunat at ginamit ang malaking boses na kagamitan niya sa mga tanging pagpupulong ang mga paaralan ay bukas lamang sa mga araw na iginagawa at ang mga sabungan ay sa mga araw lamang ng pista.... Gawing paaralan ang mga sabungan kahi't sa loob man lamang ng sanglinggong araw. Bah, bah, bah! Pumuslit na rin! Nguni't !kung ano ano ang naiisip ninyo Don Kustodio! Isang kahalakhalak na panukala! Ang lahat ay nalulusutan nito! Nguni't mga ginoo ang sigaw ni D. Kustodio ng madingig ang gayong mga pabulalas magpakatino nga tayo, ?alin pa ang bahay na lalong agpang kay sa sabungan? Malalaki, mabubuti ang pagkakayari, at wala namang kapararakan sa loob ng sanglinggo. At maging sa dako man ng maayos na ugali tingnan, ang aking panukala ay matatanggap; magiging isang panglinis at pagsisisi sa lingguhan ng sabungan. Nguni't maminsanminsan ay may sabong sa boong sanglinggo ang pahiwatig ni P. Kamorra at hindi dapat na yamang ang may pasabong ay nagbabayad sa Pamahalaan ay...... Oh, siya...... sa mga araw na iyan ay huwag magpaaral! Bah, bah! anang General ang ganiyang kakilakilabot na bagay ay hindi mangyayari samantalang ako ang namamahala! !Hindi magpapaaral dahil sa nagsasabong! !Bah, bah, bah! !magbibitiw na muna ako ng tungkol! At ang General ay lubha nga manding nasusulukasok. Nguni't aking General, mabuti na ang mawala sa ilang araw kay sa buwanang mawala. Iyan ay laban sa mabuting ugali! ang dugtong ni P. Irene na lalo pa manding bugnot kay sa General. Lalong laban sa mabuting ugali, ang pagkakaroon ng maiinam na bahay ang sugalan at ang paaralan ay wala...... Magpakatino tayo mga ginoo at huwag tayong paakay sa mga udyok ng kalooban. Samantalang sa paggalang sa katauhan ay ibinabawal natin ang pagtatanim ng apian sa mga lupang ating nasasakop ay binabayaan naman natin ang paghitit, ang nangyayari'y binabaka natin ang masamang hilig at namumulubi tayo...... Nguni't unawain ninyong iyan ay nagbibigay sa pamahalaan ng may apat na raa't limang pung libong piso na walang anomang gawa ang tugon ni P. Irene na lalo't lalo pang kumakampi sa pamahalaan...... Siya, siya na, mga ginoo ang sabi ng General na pinutol ang pagtatalo mayroon akong balak tungkol sa bagay na iyan at iniuukol ko ang aking pagninilay sa katalinuhang bayan. ?Mayroon pa bang bagay na pagpapasiyahan? Wari'y natatakot na tiningnan ng kalihim si P. Sibyla at si P. Irene. Ang pinakamalaki'y lalabas na. Ang dalawa'y humanda. Ang kahilingan ng mga nag-aaral na humihinging pahintulot upang magbukas ng isang Akademia ng wikang kastila ang sagot ng kalihim. Napuna sa lahat ng nasa salas ang pagkagulo, at matapos silang makapagtinginan ay napatitig sa General upang makilala ang ipapasiya. May anim na buwan nang ang kahilingan ay nag-aantay doon ng isang kapasiyahan at naging isang wari'y _kasus belli_ na tuloy ng ilang lupon. Ang General ay nakatungo na waring upang huwag makilala ng iba ang kaniyang iniisip. Bumibigat ang anyo ng pananahimik at ang gayon ay nahalata ng General. Ano ang pasiya ninyo? ang tanong sa mataas na kawani. Ano pa ang ipasisiya ko, aking General! ang sagot ng tinanong na kinibit ang balikat at ngumiti ng ngiting malungkot ano ang ipasisiya ko kundi ang kahilingan ay karapatdapat at ipinagtataka ko ang pagtatagal ng anim na buan upang ang bagay na iyan ay mapasiyahan! Hindi't may napapagitnang mga bagaybagay ang malamig na tugon ni P. Sibyla na ipinikit ng kaunti ang mata. Muling ikinibit ng mataas na kawani ang kaniyang balikat na waring hindi niya batid kung ano ang mga bagaybagay na iyon. Bukod sa wala sa panahon ang ninanasa, ang patuloy ng dominiko bukod sa taglay niyang laban sa aming kapangyarihan.... Hindi nakapagpatuloy si P. Sibyla at tumingin kay Simoun. Ang kahilingan ay may anyong dapat paghinalaan ang dugtong nitong huli na nakipagtinginan sa dominiko. Ito'y makalawang pumikit. Nang makita ni P. Irene ang gayon ay nahalata na niyang ang kaniyang usap ay talo na halos, sapagka't kalaban si Simoun. Isang payapang pagtakwil, isang pagbabangong ang gamit ay papel sellado ang dugtong ni P. Sibyla. Pagbabangon, pagtakwil? ang tanong ng mataas na kawani, na napatingin sa madla na waring walang maantiluhan. Ang nangungulo ay mga binatang kilala sa pagkamakabago at napakalalo, kundi panganganlan ng iba pang tawag; ang dugtong ng kalihim sa dominiko ang isa sa kanila'y nagngangalang Isagani, ulong hindi matino...... pamangkin ng isang klerigo...... Isa sa mga tinuturuan ko ang sagot ni P. Fernandez at ako'y nasisiyahang loob sa kaniya. Punales, kasiyahan din naman iyan! ang bulalas ni P. Kamorra, kamunti na kaming magpanuntukan sa bapor: sapagka't napakawalang galang, !itinulak ko siya at itinulak naman ako! Mayroon pang isang nagngangalang Makaragui o Makarai...... Makaraig, ang sagot ni P. Irene na nakihalo sa usapan, isang binatang napakagandang ugali at nakalulugod. At ibinulong sa General. Iyan ang sinabi ko sa inyo, mayaman...... iniluluhog ng _kondesa_ na inyong tingnan. Ah! Isang nag-aaral sa panggagamot na nagngangalang Basilio. Sa Basiliong iyan ay wala akong masasabi ang tugon ni P. Irene na itinaas at ibinuka ang mga kamay na waring mag _dodominus vobiskum_; sa ganang akin iyan ay tubig na hindi kumikilos. Kailan ma'y hindi ko naunawa ang ninanasa ni ang iniisip. !Sayang at hindi natin kaharap ngayon si P. Salvi upang magpakilala sa atin ng pinagmulan ng binatang iyan! Naaalala kong aking nadingig na sinasabing niyong kaniyang kabataan ay may ipinakialam sa kaniya ang guardia sibil.... ang kaniyang ama'y napatay sa isang gulo na hindi ko na maalaala.... Si Simoun ay napangiting malumanay, walang kalatis, ipinatanaw lamang ang kaniyang ngiping mapuputi't mabuti ang pagkakahanay.... Aha, aha! anang General na tumango tango gayon pala? !Itala ninyo ang pangalang iyan! Nguni, aking General, ang sabi ng mataas na kawani ng makitang masama ang tungo ng salitaan hanggang sa ngayon ay wala pang nababatid na bagay na laban sa mga binatang iyan; ang kanilang kahilingan ay matuwid at wala tayong karapatang huwag dinggin dahil sa panunulay lamang sa mga hakahaka. Sa akala ko ay nararapat na sang-ayunan ng Pamahalaan ang kahilingan at sa gayon ay magpapamalas ng kaniyang pagkakatiwala sa bayan at ng katibayan ng kaniyang pagkakatatag; at siya'y may kalayaang bawiing muli ang pahintulot kung makitang dahil sa kaniyang mabuting kalooban ay nagpapakalabis. Mga sanhi at paraan sa pagbawi ay hindi mawawalan, mababantayan natin sila.... ?Ano't pasasamain ang loob ng ilang binata, na mangyayaring magdamdam pagkatapos, gayong ang kanilang hinihiling ay nalalagda sa mga utos ng hari? Si P. Irene, si don Kustodio at si P. Fernandez ay nagpamalas ng kanilang pagsang-ayon sa pamagitan ng tango ng ulo. Nguni't ang mga indio ay hindi nararapat matuto ng wikang kastila ?batid baga ninyo? ang sigaw ni P. Kamorra hindi dapat matuto, sapagka't pagkatapos ay nakikipangatuwiranan sa atin, at ang mga indio ay hindi dapat mangatuwiran kundi sumunod lamang at magbayad.... hindi dapat manghimasok sa pagsuri ng sinasabi ng mga kautusan at ng mga aklat !napakamatatalas at mga mapag-usap! Pagkaalam ng wikang kastila ay nagiging kalaban ng Dios at ng Espana.... basahin ninyo ang kabuhayang "Tandang Basio Makunat" at kung hindi gayon; !iyan ang aklat! !May mga katotohanang ganganito! At ipinakita ang mabibilog niyang kamay na pasuntok. Hinaplos ni P. Sibyla ang kaniyang anit na bilang tanda ng pagkainip. Isang salita! aniya na umanyo ng anyong lalong mapayapa sa gitna ng kaniyang pagngingitngit hindi ang pagtuturo lamang ng wikang kastila ang pinag-uusapan dito, dito'y may isang piping pagtutunggali ng mga nag-aaral at ng mga pari sa Unibersidad ng Sto. Tomas; kung masusunod ng mga nag-aaral ang kanilang hangad ay manghihina ang pananalig sa amin, sasabihing kami'y dinaig at mangagmamataas, at wala na ang paniniwala, wala na ang lahat! Pagkaguho ng unang sagka ?sino pa ang makahahadlang sa kabataang iyan? Sa aming paglagpak ay wala kaming gagawin kun di ang ipakilala naman ang paglagpak ninyo! Matapos kami ang pamahalaan naman. Iyan ang hindi mangyayari, _punales_! ang sigaw ni P. Kamorra tingnan muna natin kung sino ang may malakas na pangsuntok! Sa gayon ay nagsalita si P. Fernandez, na sa boong pagtatalo ay nanira lamang sa kangingiti. Lahat ay nakimatyag sapagka't kilalang siya'y may mabuting ulo. Huwag sumama ang loob ninyo sa akin, P. Sibyla, kung hindi ninyo ako kaisa sa paghuhulong ukol sa bagay na ito, nguni't napakatanging kapalaran ang sa akin, na kailan man halos, ay kasalungat ako ng aking mga kapatid. Ang sabi ko nga'y hindi tayo dapat mabakla. Ang pagtuturo ng wikang kastila ay mangyayaring pahintulutan ng walang anomang kapanganiban, at upang huwag lumabas na isang pagdaig sa Unibersidad, ay nararapat na tayong mga dominiko ay magpauna sa pagkagalak ng dahil sa bagay na iyan; iyan ang _politika_. ?Bakit tayo makikipaglabanan tuwi na sa bayan, sa tayo ay kakaunti at sila ay marami, sa kailangan natin sila at tayo'y hindi nila kailangan? Hintay muna kayo, P. Kamorra, hintay muna kayo! Payagan na nating ngayon ay mahina ang bayan at walang maraming nalalaman, ako man ay gayon din ang akala ko, nguni't bukas ay hindi na gayon, ni sa makalawa. Bukas makalawa ay sila ang magiging malakas, mababatid ang kanilang mga kailangan at hindi natin mapipigil, gaya rin naman ng hindi mangyayaring mapigil, na, pagdating ng bata sa ilang gulang ay makaalam ng maraming bagay... Ang sinasabi ko nga ay ?bakit hindi natin samantalahin ang kalagayang ito sa kamangmangan upang magpalit ng paraan sa pamamalakad at itatag sa matibay na batayan, na hindi mapapawi, sa batayang katwiran, sa halimbawa, at huwag sa batayang kamangmangan? Sapagka't wala nang kagaya ng maging makatwiran, gaya ng sinabi ko sa tuwi na sa aking mga kapatid, nguni't ayaw akong dinggin. Ang indio, gaya rin ng alin mang bayang bata pa ay mapag-usig ng katwiran; humihingi ng parusa kung nagkasala, at namumuhi pag hindi kinamit ang gayon. ?Marapat ang hinihingi? Ipagkaloob, ibigay natin sa kanila ang lahat ng paaralang kailangan, mapapagod din sila: ang kabataan ay bulagbol na talaga, ang nag-uudyok lamang sa kanila sa pag-uusig ay ang ating pagsalungat. Ang ating panilong karangalan ay luma na, P. Sibyla: gumawa tayo ng iba, ang panilong pagkilala ng utang na loob, sa halimbawa. Huwag tayong magsamangmang, gayahan natin ang mga hesuita...... Oh, oh, P. Fernandez! Hinding hindi: matitiis na lahat ni P. Sibyla, liban na lamang sa pagayahan sa kaniya ang mga hesuita. Namumutla't nanginginig na nagbubusa ng mga matalas na wika. Magpransiskano na muna.... !Kahit na ano, huwag lamang hesuita! ang sabing walang patumangga. Oh, oh! Eh, eh! Padre P.....!! Ang sumunod ay isang pagtatalong panabay ng lahat, na nalimot na ang General; nagsasalitang sabaysabay, nagsisigawan, hindi mangagkalinaw, nangagtatalo; si Ben Zayb ay kaharap ni P. Kamorra at nag-uumangan ng suntok, binabanggit ng isa ang mga gansa at ang isa'y ang mga manghihitit ng tinta, tinutukoy ni P. Sibyla ang kapitulo at si P. Fernandez naman ay ang sa _Summa_ ni Sto. Tomas, at ibp., hangang sa pumasok ang kura sa Los Banos at sinabing nakahanda na ang pananghalian. Tumindig ang Kapitan General at sa gayo'y naputol ang pagtatalo. Siya, mga ginoo! ang sabi ngayo'y marami tayong nagawa, gayong tayo'y nasa kapanahunan ng pagpapahinga! May nagsabing ang mga maseselang na bagay ay dapat pag-usapan sa pagtatapos ng pagkain. Ako'y lubos na sang-ayon sa sabing iyon. Baka masira ang tiyan natin ang sabi ng kalihim, na ang tinutukoy ay ang init ng salitaan. Kung gayon ay ipagpabukas na natin. Nagtindigang lahat. Aking General ang sabing marahan ng mataas na kawani ang anak na babai ni kabisang Tales ay nagbalik na muli't hinihingi ang paglaya ng kaniyang nunong may sakit na hinuling bilang kapalit ng ama...... Tiningnan siyang masama ang loob ng General, na hinaplos ang malapad na noo. Putris yatang !hindi na babayaang ang tao'y makapananghaling mapayapa! Ikatlong araw na ng kaniyang pagparito; isang kaawaawang dalaga... Ah, demonio! ang bulalas ni P. Kamorra sinasabi ko na ngang mayroon akong bagay na sasabihin sa General; kung kaya nga ako naparito ay...... upang katigan ang kahilingan ng binibining iyan! Kinamot ng General ang kaniyang tainga. Siya! ang sabi padalhan ng sulat ng kalihim ang teniente ng guardia sibil upang pakawalan. !Hindi masasabing hindi ako maawain at mahabagin! At tumingin kay Ben Zayb. Ikinisap ng mamamahayag ang kaniyang mata. XII PLAKIDO PENITENTE Masama ang loob at halos ang mga mata'y lumuluha ng lumalakad sa Eskolta si Plakido Penitente upang tumungo sa Universidad ng Sto. Tomas. May mga ilang linggo lamang na kararating na galing sa kaniyang bayan at makalawa nang sumulat sa kaniyang ina na ang iniuukilkil ay ang kaniyang nasang iwan ang pag-aaral upang umuwi at maghanap buhay. Sinagot siya ng kaniyang ina na magtiistiis, makuha man lamang ang pagka _bakhiller en artes_, sapagka't sayang namang iwan ang pag-aaral, matapos ang apat na taong paggugugol at paghihirap ng isa't isa sa kanila. ?Saan buhat ang pag-ayaw ni Penitente sa pag-aaral, gayong siya'y isa sa mga masumigasig at bantog sa paaralang pinamamahalaan ni P. Valerio sa Tanawan? Doon ay nabibilang si Penitente na isa sa mga lalong mabuti sa latin at matalas sa pakikipagkatwiranan, na marunong gumusot at maghanay ng mga paguusap na lalong magaan at walang kahirapan; siya ang inaaring lalong pinakamatalas ng kaniyang mga kababayan, at dahil sa kabantugang iyon, ay ibinibilang na siyang pilibustero ng kaniyang kura, katunayang lubos na hindi siya hangal ni taong walang namumuwangan. Hindi mawatasan ng kanyang mga kasama ang gayong nasang pag-uwi at iwan ang pag-aaral; wala namang nililigawan, hindi manunugal, bahagya ng marunong ng hungkian at kapangahasan na sa kaniya ang pakikilaro ng isang _rebesino_; hindi naniniwala sa payo ng mga prayle, kinukutya ang _tandang Basio_, may salaping higit sa kailangan, may mahuhusay na damit; nguni't gayon man, ay masama ang loob kung pumasok at kinasusuklaman ang mga aklat. Sa tulay ng Espana, na ang tanging bagay na taglay na ukol sa Espana ay ang pangalan lamang, sapagka't sampu ng kaniyang mga bakal ay galing sa ibang lupain, ay nakatagpo ng mahabang hanay ng mga binatang tungo sa loob ng Maynila upang pumasok sa kanikanilang paaralang pinapasukan. Ang ilan ay suot taga Europa, matutulin ang lakad, na dala ang mga aklat at kuaderno, may iniisip, inaalaala ang kanilang mga lisyon at mga sinulat na ihaharap; ang mga ito'y taga Ateneo. Ang mga taga Letran ay napupuna sapagka't lahat halos ay suot pilipino, sila ang lalong makapal at walang maraming aklat. Ang bihis ng mga taga Universidad ay lalong maayos at makisig, mararahan ang lakad at madalas pang tungkod ang dala at hindi aklat. Ang kabataang nag-aaral sa Pilipinas ay hindi mapanggulo at mapag-ingay; nangaglalakad na wari'y may iniisip; ang sino mang makakita sa kanila ay magsasabing sa harap ng kanilang mga mata ay walang ano mang pag-asang natatanaw, ni magandang kinabukasan. Kahi't na sa mga ilan ilang dako'y nakapagpapasaya sa hanay ang matalaghay at makulay na anyo ng mga nag-aaral na babai sa Eskuela Munikipal, na may mga sintas sa balikat at bitbit ang kanilang mga pinag-aaralang aklat at kasunod ang kanilang mga alila, ay bahagya nang madingig ang isang tawa, bahagya nang madingig ang isang aglahi; walang mga awitan; walang masasayang parunggit; kung baga man ay mabibigat na biro, awayan ng maliliit. Ang mga malalaki ay karaniwan nang walang kibo at maayos ang kagayakan na gaya ng mga nag-aaral na aleman. Si Plakido ay naglalakad sa liwasan ni Magallanes upang pumasok sa butas dating pinto ng Sto. Domingo nang biglang tumanggap ng isang tampal sa balikat na siyang nakapagpalingon sa kaniyang bigla, na masama ang ulo. Hoy, Penitente, hoy, Penitente! Ang tumampal pala ay ang kasama niyang si Juanito Pelaez, ang mapaglangis at minamahal ng mga guro, walang kapara sa kasamaan at kalikutan, may tinging mapanukso at ngiting mapagbiro. Anak ng isang mestisong kastila, mayamang mangangalakal ng isa sa mga arrabal, na umaasa sa katalinuhan ng binata; dahil sa kaniyang pagkamakulabid ay hindi nahuhuli sa iba, may ugaling mapagbiro ng masama sa lahat at pagkatapos ay magkakanlong sa likuran ng mga kasama at may katangitangi siyang kakubaan na lumalaki kailan ma't may panunuksong ginagawa at nagtatawa. Nakapag-aliw ka bang mabuti, Penitente? ang tanong na kasabay ang mga malakas na pagtampal sa balikat. Ganoon, ganoon ang sagot na may kamuhian ni Plakido at ikaw? Mabuting mabuti! Sukat ba namang anyayahan ako ng kura sa Tiani, na sa kaniyang bayan ako magpahinga; naparoon ako........ kaibigan! ?Kilala mo ba si P. Kamorra? Siya'y isang kurang mapagpaumanhin, mabuting kaibigan, matapat, lubhang mapagtapat, kagaya ni P. Pako.... At sa dahilang maraming dalagang magaganda doon, ay nanapatan kaming dalawa, ang pigil niya'y gitarra at kumakanta ng mga peteneras at ako nama'y biolin.... Masasabi ko sa iyo, kaibigan, na gayon na lamang ang saya namin; walang bahay na hindi namin inakyat. Bumulong sa tainga ni Plakido ng ilang salita at pagkatapos ay nagtawa. At sa dahilang nagpakita ng pagkakamangha si Plakido, ay idinagdag pang: Maisusumpa ko sa iyo! At walang hindi pangyayari, sapagka't sa pamag-itan ng isang utos ng pamahalaan ay maaaring pawiin ang ama, asawa o kapatid at tapus ang salitaan! Gayon man ay nakatagpo kami ng isang ungas, katipan mandin ni Basilio sa akala ko. Napakaulol niyong si Basilio! Magkaroon ba naman ng niligawang hindi marunong ng wikang kastila, walang yaman at naging alila pa! Masungit na masungit nguni't maganda. Isang gabi'y hinambalos ni P. Kamorra ang dalawang nanapatan sa kaniya at salamat na lamang at hindi nangapatay. Nguni't gayon man ay masungit pa rin ang babai. Datapwa'y susuko rin siya na gaya ng iba. Si Juanito Pelaez ay malakas na humahalakhak na wari'y ikinaliligaya niyang lubos ang gayon. Minasdan siyang masama ang loob ni Plakido. Hintay ka pala ?ano ba ang iniulat kahapon ng katedratiko? ang tanong na iniba ang salitaan. Kahapon ay walang pasok. Oho! At kamakalawa? Tao ka, Huebes, e! Siya nga pala !napakahayop ako! ?Alam mo Plakido na nagiging hayop ako? At noong Mierkoles? Noong Mierkoles? Hintay ka.... niyong Mierkoles ay umambon. Mainam! at noong Martes? Noong Martes ay pista ng katedratiko at hinandugan namin siya ng isang orkesta, kumpol ng mga bulaklak at ilan pang handog.... Ah, putris! ang bulalas ni Juanito nakalimutan ko nga pala, !napakahayop ako! At ?itinanong ba ako? Kinibit ni Penitente ang kaniyang balikat. Ayawan ko, nguni't ibinigay sa kaniya ang talaan ng mga may gawa ng pista. Putris!.... at noong Lunes ?ano ang nangyari? Sa dahilang siyang unang araw ng pasukan ay binasa ang talaan ng mga pangalan at itinakda ang lisyon: ang ukol sa mga salamin. Tingnan mo; mula rito hanggang doon, isasaulo, walang labis walang kulang.... tatalunan ang kaputol na ito at ito ang isusunod. At itinuturo ng daliri sa pisika ni Ramos ang mga dakong pag-aaralan, ng biglang sumalipadpad sa hangin ang aklat dahil sa isang tampal na papaitaas na ibinigay ni Juanito. Siya bayaan mo nga ang lisyon, mag _ipit na araw_ na tayo. Tinatawag na _ipit na araw_ ng mga nag-aaral sa Maynila, ang araw na napapagitna sa dalawang kapistahan, na inaalis at pinapawi sa kaibigang sarili ng mga nag-aaral. Alam mo bang napakahayop mo nga? ang tugong pagalit ni Plakido samantalang pinupulot ang kaniyang aklat at mga papel. Halinang mag _ipit na araw_ ang ulit ni Juanito. Ayaw si Plakido: hindi dahil sa pagkukulang ng dalawa'y hindi itutuloy ang klase ng mahigit sa isang daa't limang pu. Naaalaala ang mga paghihirap at pag-iimpok ng kaniyang ina na siyang nagbibigay ng ginugugol niya sa Maynila at siyang nagsasalat. Nang mga sumandaling iyon ay pumapasok sila sa butas ng Sto. Domingo. Maalala ko pala ang bulalas ni Juanito ng makita ang liwasan sa harap ng bahay-aduana alam mo bang ako ang natungkulang mangilak ng ambagan? Anong ambagan? Ang sa monumento. Anong monumento? Alin pa! ang sa kay P. Baltazar ?hindi mo ba nalalaman? At sino ba ang P. Baltazar na iyan? Aba! !isang dominiko! Kaya't lumapit ang mga pari sa mga nag-aaral. !Sulong na, magbigay ka na ng tatlo o apat na piso upang makitang tayo'y hindi maramot! Upang huwag masabing sa pagtatayo ng isang estatua ay ang alapot nila ang dinukot. !Sulong na Plakidete! hindi mawawalang kabuluhan ang salapi mo! At sinabayan ang salitang ito ng isang makahulugang kindat. Naalaala ni Plakido iyong isang nag-aaral na nakalalampas sa pagsusuri dahil sa paghahandog ng kanario, kaya't nagbigay ng tatlong piso. Tingnan mo, isusulat kong maliwanag ang iyong pangalan upang mabasa ng propesor, ?nakikita mo ba? Plakido Penitente, tatlong piso. !Ah! !tingnan mo! Sa loob ng ikalabing limang araw ay pista ng propesor sa _Historia Natural_.... Alam mong napakamasaya, na hindi naglalagay ng pagkukulang at hindi tumatanong ng lisyon. !Kaibigan, dapat tayong gumanti ng utang na loob! Siya nga! Ano, dapat ba nating handugan ng isang pista? Ang orkesta ay dapat na maging kaparis ng dinala ninyo sa katedratiko sa Pisika. Siya nga! Ano sa akala mo kung gawin nating tigalawang piso ang ambagan? Sulong Plakiding, magpauna ka sa pagbibigay, sa gayon ay mauuna ka sa talaan. At sa dahilang ibinigay ng walang gatol ni Plakido ang hinihinging dalawang piso, ay idinagdag ang: Hoy, apat na ang ibigay mo, at saka ko na isasauli sa iyo ang dalawa; upang maging pain lamang. Kung isasauli mo rin ?ano't ibibigay ko pa sa iyo? Sukat nang ilagay mong apat. Ah, siya nga pala! napakahayop ako! ?alam mong nagiging hayop ako ngayon? Nguni't ibigay mo na rin sa akin upang ipakita ko sa iba. Upang huwag pabulaanan ni Plakido ang kura na naglagay sa kaniya ng pangalan, ay ibinigay ang hinihingi sa kaniya. Dumating sila sa Universidad. Sa papasukan at sa hinabahaba ng banketa na nakalatag sa palibid ng Unibersidad ay nangaghihintuan ang mga nag-aaral na nag-aantay ng pagpanaog ng mga propesor. Ang mga nag-aaral ng taong paghahanda upang mag-aral ng _Derekho_, ikalimang taon ng _segunda ensenanza_, at ng paghahanda upang mag-aral ng _Medikina_ ay nagkakahalobilo: ang mga huling tinuran ay madaling makilala dahil sa kanilang kagayakan at sa kanilang kiyas na hindi nakikita sa iba: ang marami sa kanila ay galing sa Ateneo Munikipal at kapiling nila ang makatang si Isagani na ipinakikilala sa isang kasama ang panganganinag ng liwanag. Sa isang pulutong ay nagtatalotalo, nagkakatwiranan, bumabanggit ng sinabi ng propesor, ng mga natatala sa aklat, ng mga _prinkipios eskolastikos_; sa ibang pulutong ay nagkukumpayan ng mga aklat, sa pamagitan ng mga tungkod ay iginuguhit sa lupa ang ibig ipakilala; sa dako pa roon ang nangalilibang naman sa panonood sa mga mapanatang tumutungo sa kalapit na simbahan, at kung ano ano ang ibinubuhay dahil sa namamalas. Isang matandang babai na akay ng isang dalaga ay papilaypilay na nagdadasal; nakatungong lumalakad ang binibini, natatakot-takot, nahihiyang dumaan sa harap ng gayong karaming tumitingin; itinataas ng matanda ang kaniyang saya na kulay kape ng mga kakapatid ni Sta. Rita, upang ipakita ang matatabang paa at mga medias na puti; kinagagalitan ang kaniyang kasama at tinitingnan ng masamang tingin ang mga nanonood. Mga _saragate_! ang pangitngit na bulong huwag mo silang tingnan, itungo mo ang iyong ulo! Ang lahat ay napupuna, ang lahat ay nagiging sanhi ng biruan at buhaybuhay. Minsan ay isang mainam na _viktoria_ na hihinto sa piling ng pintuan upang iwan doon ang isang mag-aanak na mapanata; dadalaw sa Birhen del Rosario sa kaniyang piniling araw: ang mga mata ng nanonood ay handang lahat upang tanawin ang anyo at laki ng paa ng mga binibini sa pag-ibis sa sasakyan: minsan ay isang nag-aaral na lumalabas sa pintuan na taglay pa sa mukha ang pagkakapanalangin: dumaan sa simbahan upang idalangin sa Birhen na mangyaring maliwanagan niya ang lisyon, upang tingnan kung naroroon ang kaniyang nilalangit, makipagsulyapan at tumungo sa paaralan na taglay sa alaala ang mga matang magiliw na iyon. Nguni't namatyag sa mga pulutong ang galawan, isang waring pagaantabay, at si Isagani ay napatigil at namutla. Isang sasakyan ang huminto sa pintuan: ang magkaparis na kabayong puti ay kilalang-kilala. Yaon ang sasakyan ni Paulita Gomez na nakalundag na agad sa lupa, na mabilis na wari'y ibon, na hindi binigyang panahong makita ng mga nanonood ang kaniyang paa. Sa isang mainam na kilos at isang haplos ng kamay ay naayos ang mga tupi ng kaniyang saya, at sa isang matuling sulyap na wari'y hindi kinukusa ay nakita si Isagani, bumati't ngumiti. Bumaba naman si aling Viktorina, tumingin ng paimbabaw sa kanyang salamin, nakita si Juanito Pelaez, ngumiti at binati ito ng magiliw. Si Isagani ay sumagot ng bating takot, na namumula dahil sa lugod; si Juanito ay nagpakayukoyuko, nag-alis ng sombrero at ikinilos ang mukha na kagaya ng bantog na komiko at karikato Panza kung tumatanggap ng pagakpakan. _!Mekakhis!_ !Kay gandang dalaga! ang bulalas ng isa, na humanda sa pagyao sabihin ninyo sa katedratiko na ako'y malubha. At si Tadeo, ito ang kaniyang pangalan, ay pumasok sa simbahan upang sundan ang dalaga. Si Tadeo ay pumaparoon araw araw sa Unibersidad upang itanong kung may pasok at tuwi na'y nagtataka kung bakit may pasok: mayroon siyang hinalang may isang _kuakha_ na panay at walang katapusan at inaantay niyang dumating sa bawa't sandali. At bawa't umaga, matapos na hindi mangyari ang mungkahi niyang magliwaliw, ay aalis na nagdadahilang may malaking kagipitan, o gagawin, o sakit, sa sandali pa namang ang kaniyang mga kasama ay papasok sa klase. Nguni't sa di mabatid na kaparaanan ay nakalalampas si Tadeo sa mga pagsusuri, ginigiliw ng kaniyang mga propesor at nahaharap sa isang magandang kinabukasan. Samantala naman ay nagsisimula ang mga kilusan at gumagalaw ang mga pulupulutong; pumanaog na sa klase ang propesor sa Pisika at Kimika. Ang mga nag-aaral, na waring nawalan ng pag-asa, ay pumasok sa loob ng paaralan na nangakabitiw ng ilang bulalas sa di kasiyahang loob. Si Plakido Penitente ay nakisunod sa karamihan. Penitente, Penitente! ang tawag sa kaniyang palihim ng isa lumagda ka rito! At ?ano iyan? Huwag mo nang tanungin, lumagda ka! Waring naramdaman ni Plakido na may pumipirol sa kaniyang tainga; nasa sa alaala niya ang kabuhayan ng isang kabisa sa kaniyang bayan, na dahil sa pagkakalagda sa isang kasulatang hindi batid ang laman, ay nabilanggong malaon at kaunti pang napatapon. Upang huwag niyang malimot ang pangyayaring iyon ay pinirol siya ng malakas sa tainga ng isa niyang amain. At kailan mang nakakadingig siya ng salitaang ukol sa paglagda ay waring nararamdaman niya sa kaniyang tainga ang sakit na tinanggap. Patawarin mo ako, kasama, nguni't hindi ako lumalagda sa ano man, kailan pa ma't hindi ko pa nauunawa. Napakahangal mo! nakalagda na rito ang dalawang _karabineros kelestiales_ ?ano pa ang ikatatakot mo? Ang pangalang _karabineros kelestiales_ ay nakapagbibigay tiwala. Yaon ay isang banal na pulutong na itinatag upang tumulong sa Dios sa pakikibaka sa dilang kasamaan, upang pigilin ang pagpasok ng _kontrabando heretiko_ sa talipapa ng bagong Siyon. Lalagda na sana si Plakido upang matapos na lamang ang usap sapagka't nagmamadali; ang kaniyang mga kasama ay nagdadasal na ng _O Thoma_, nguni't naramdaman niya manding pinipigilan ng kaniyang amain ang kaniyang tainga, kaya't nagsabing: Makatapos na ang klase! ibig ko munang mabasa. Napakahaba, ?alam mo ba? ang bagay ay upang gumawa ng isang kahilingang laban, sa tuwid na sabi, isang tutol. ?Alam mo ba? Si Makaraig at ilan pang kasama ay humihinging magbukas ng isang akademia ng wikang kastila, bagay na isang malaking kaululan...... Siya, siya! kasama, mamaya na sapagka't nangagsisimula na ang sabi ni Plakido na nagpupumiglas. Nguni't, hindi naman bumabasa ng talaan ang inyong propesor! Oo, kung minsan ay bumabasa. !Mamaya na! mamaya na! At saka.... ayokong sumalungat kay Makaraig. Nguni't hindi naman pagsalungat, lamang ay...... Hindi na siya nadingig ni Plakido, malayo na't nagtutumulin sa pagtungo sa klase. Nakadingig ng iba't ibang _!adsum! !adsum!_ !putris, binabasa ang talaan!.... nagmadali at dumating sa pinto ng nasa letrang Q pa naman. Tinamaan ng...! ang bulong na napakagat labi. Nag-alinlangan kung dapat o hindi dapat pumasok; ang guhit ay nakalagay na at hindi na maaalis. Kaya lamang dumadalo sa klase ay hindi upang mag-aral kundi upang huwag lamang magkaroon ng _guhit_; walang ginagawa sa klase kundi pagsasabi ng lisyong sinaulo, basahin ang aklat at malaki na ang mangisangisang tanong na malabo, malalim, nakalilito, wari'y bugtong; tunay nga na di nawawala ang munting pag-aaral ang dati rin na ukol sa kapakumbabaan, sa pagka-maalinsunod, sa paggalang sa mga pari, at siya, si Plakido, ay mapakumbaba, masunurin at magalang. Aalis na sana nguni't naaalaalang nalalapit ang paglilitis at hindi pa siya natatanong ng propesor at waring hindi siya napupuna; mabuting pagkakataon iyon upang siya'y mapuna at makilala. Ang makilala ay katimbang ng pagkaraan ng isang taon, sa dahilang kung walang anoman ang magbigay ng _suspenso_ sa isang hindi kilala, ay kailangang magkaroon ng pusong matigas upang huwag mabakla sa pagkakita sa isang binata na isinisisi sa araw-araw ang pagkaaksaya ng isang taon niyang buhay. Pumasok nga si Plakido na hindi patiyad na gaya ng dating ugali kundi pinatunog pa ang kaniyang mga takon ng sapatos. At !labis na tinamo ang ninanasa! Tiningnan siya ng katedratiko, ikinunot ang noo at iginalaw ang ulo na waring ang ibig sabihin, ay: Walang galang, magbabayad ka rin sa akin! XIII ANG ARALAN NG PISIKA Ang klase ay isang look na higit ang kahabaan sa kaluwangan at may malalaking durungawang may karali na pinapasukan ng hangin at liwanag. Sa hinabahaba ng dingding na bato ay may tatlong baitang na bato na may takip na dalig, na puno ng mga nag-aaral na ang pagkakahanay ay alinsunod sa unang letra ng kanilang pangalan; sa ibayo ng pasukan, sa ilalim ng isang larawan ni Santo Tomas de Aquino, ay nalalagay ang luklukan ng propesor, mataas at may dalawang hagdan sa magkabilang panig. Liban sa isang magandang tablero na may markong narra na hindi halos nagagamit, sapagka't nasusulat pa ang _viva!_ na nakita roon sapol sa araw ng pasukan, doon ay walang anomang kasangkapang matino o sira. Ang mga dingding, na pinintahan ng puti at natatanggol sa ilang dako ng mga lariong may sarisaring kulay upang maiwasan ang mga pagkakakiskis, ay buhad na buhad; ni isang guhit, ni isang inukit, ni bahagyang kasangkapan na ukol sa Pisika! Ang mga nag-aaral ay hindi nangangailangan ng higit pa sa roon, walang naghahanap ng pagtuturo sa pamamag-itan ng pagsasanay sa isang karunungang lubhang ukol sa kasanayan; mahabang panahon nang gayon ang pagtuturo at hindi nagulo ang Pilipinas, kundi patuloy pa rin ngang gaya ng dati. Maminsan minsan ay bumababang buhat sa langit ang isang kasangkapan na ipinakikitang malayo sa nag-aaral, gaya ng pagpapakita ng Santisimo sa mga mapanambang nangakaluhod, tingnan mo ako nguni't huwag salangin. Panapanahon, pag nagkakaroon ng nagtuturong may magandang loob, ay nagtatakda ng isang araw sa loob ng taon upang dalawin ang makababalaghang Gabinete at hangaan mula sa labas ang mga kasangkapang di maturan ang kabuluhan, na nangakalagay sa loob ng mga kinalalagyan; walang makadadaing; ng araw na iyon ay nakakita ng maraming tanso, maraming bubog, maraming tubo, bilog, gulong, kampana, at ibp.; at hindi na hihigit pa roon ang pagtatanyag, ni hindi nagugulo ang Pilipinas. Sa isang dako naman ay alam ng mga nag-aaral na ang mga kasangkapang iyon ay hindi binili dahil sa kanila !hindi hangal ang mga prayle! Ang Gabineteng iyon ay ginawa upang ipakita sa mga taga ibang lupa at sa mga matataas na kawaning nanggagaling sa Espana, upang sa pagkakita noon ay igalaw ang ulo na may kasiyahang loob, samantalang ang umaabay sa kanila'y ngumingiting ang ibig sabihin wari'y: Eh! Inakala ninyong ang matatagpuan ay mga paring huli sa kapanahunan? Kami ay kapantay ng mga kasalukuyan; mayroon kaming isang Gabinete! At isusulat pagkatapos ng mga dayuhan at mga matataas na kawani, na pinasalubungan ng malugod na pagtanggap, sa kanilang _mga paglalakbay o mga tala, na_: _Ang Real y Pontifikia Universidad ng Sto. Tomas sa Maynila, na pinamamahalaan ng bihasang orden dominikana, ay may isang mainam na Gabinete ng Pisika na ukol sa ikatututo ng kabataan... Sa taontaon ay may dalawang daa't limang pu ang nag-aaral ng tinurang asignatura, at marahil dala ng katamaran, ng pagwawalang bahala, sa kauntian ng kaya ng indio o iba pang sanhing likas sa kanila o bagay na di mawatasan.... hanggang sa ngayon ay hindi pa sumisipot ang isang kahi't munti man lamang, na Lavoisier, isang Sekkhi, ni isang Tyndall, na lahing malayong pilipino._ Datapwa'y upang mapagkilala ang katotohanan ay sasabihin namin, na sa Gabineteng ito nag-aaral ang tatlo o apat na pung pumapasok sa _ampliakion_ sa ilalim ng pamamahala ng isang nagtuturong gumaganap naman ng mabuti sa kanyang tungkulin; nguni't sa dahilang ang lalong marami sa mga nag-aaral ay galing sa Ateneo Munikipal na ang pagtuturo doon ay sa pagsasanay sa loob ng Gabinete, ay wala ring malaking kabuluhan ang gayong pangyayari na di gaya nang kung ang makasamantala noon ay ang dalawang daa't limang pung nagbabayad ng kanilang _matrikula_, bumibili ng aklat, nangag-aaral at gumugugol ng isang taon at walang namumuangan pagkatapos. Ang nangyayari, liban sa isang _kapista_ o utusan na naging bantay ng mahabang panahon sa museo, kailan man ay walang nabalitang may napala sa mga isinaulong lisyon na pinagkakahirapan muna bago natutuhan. Nguni't balikan natin ang klase. Ang katedratiko ay isang dominikong bata na tumungkol ng lubhang mahigpit at mabantog sa kaniyang pagtuturo sa ilang katedra sa paaralang San Juan de Letran. Bantog siya sa pagkamabuting manalita't mabuting pilosopo at isa sa mga may mainam na maaasahan sa loob ng kaniyang pangkatin. Ang mga matatanda'y may pagtingin sa kaniya at kinaiinggitan siya ng mga bata, sapagka't sila man ay mayroon ding pangkatpangkat. Yaon ang pangatlong taon na ng kaniyang pagtuturo at kahi't ng taong iyon lamang siya magtuturo ng Pisika at Kimika, ay kinikilala na siyang marunong, hindi lamang ng mga nag-aaral, kundi sampu ng mga kagaya niyang palipatlipat na mga propesor. Si P. Millon ay hindi kabilang ng karamihang sa taontaon ay palipatlipat ng katedra upang magkaroon ng kaunting pagkabatid sa karunungan, nag-aaral sa gitna ng ibang nag-aaral, na walang pagkakaiba kundi ang pangyayaring iisang bagay lamang ang pinag-aaralan, tumatanong at hindi tinatanong, may mahigit na pagkabatid ng wikang kastila at hindi nililitis pagkatapos ng taon. Hinahalungkat ni P. Millon ang karunungan, kilala niya ang Pisika ni Aristoteles at ang kay P. Amat; maingat niyang binabasa ang _Ramos_ at maminsanminsan ay tumutunghay sa _Ganot_. Gayon man ay iginagalaw kung minsan ang ulo na wari'y nag-aalinlangan, mangingiti at bubulong ng: _transeat_. Tungkol sa Kimika, ay inaakalang mayroon siyang di karaniwang kabatiran sapol noong, sa pag-alinsunod sa isang banggit ni Sto. Tomas, na ang tubig ay isang halo, ay maliwanag niyang pinatunayan na ang taga langit na doktor ay nagpauna ng malaki sa mga Berzelius, Gay Lussak, Bunsen at iba pang _materialista_, na pawang may munti o malaking kahambugan. Datapwa't kahi't na naging propesor sa _Geografia_ ay mayroon siyang mga ilang pag-aalinlangan tungkol sa kabilugan ng mundo at gumagamit ng may makakahulugang ngiti pagsasalita ng pag-ikit at pagligid sa araw, at binabanggit yaong: Ang sa bituing pagbubulaa'y Isang pagbubulaang mainam...... Ngumingiting may pakahulugan sa harap ng ilang paghahaka tungkol sa pisika at inaakalang hibang, kundi man bangaw, ang hesuitang si Sekkhi, na umano'y ang pagputol nito ng pariparisukat sa ostia ay anak ng pagkagulo sa astronomia, at dahil doon, ang sabi'y pinagbawalang magmisa; marami ang nakapuna sa kaniya ng tila pagkamuhi sa bagay na itinuturo; nguni't ang mga kapintasang ito'y maliliit na bagay, mga himaling sa paraan ng pag-aaral at pananampalataya, at madaling malilinawan, hindi lamang sa dahilang ang karunungan sa pisika ay lubos na galing sa kasanayan, sa kababatyag at panghihinuha, samantalang siya'y malakas sa pilosopia, lubos na ukol sa paghuhulohulo, sa palagay at kuro, hindi, sa dahilang siya'y mabuting dominiko, na magiliw sa karangalan ng kaniyang kapisanan, ay hindi mangyayaring malugod sa isang katarungang hindi ikinabantog ng isa man sa kaniyang mga kapatid siya na ang unang hindi naniniwala sa kimika ni Sto. Tomas nguni't ikinadadakila ng ibang Samahang kalaban, sabihin na nating katunggali nila. Ito ang propesor ng umagang iyon, na matapos mabasa ang talaan, ay ipinauulit sa mga tinuturuan ang mga isinaulong lisyon na walang labis walang kulang. Ang mga ponograpo ay umalinsunod, ang ilan ay mabuti, ang iba'y masama, ang iba'y pautal-utal, nag-aanasan. Ang makapagturing ng walang mali ay nagtatamo ng isang _mabuting guhit_ at _masamang guhit_ ang magkamali ng higit sa makaitlo. Ang isang batang mataba, na mukhang nag-aantok at ang mga buhok ay nangagtuwid at matitigas na wari'y balahibo ng isang sepilyo, ay naghikab ng makalinsad-sihang at nag-inat na iniunat ang mga kamay na wari'y nakahiga pa sa banig. Nakita ng katedratiko at pinag-isipang gulatin...... Oy! ikaw, matutulugin, aba! _kosa?_ _Perezoso tambien_, siguro hindi ka marunong ng lisyon, ha? Hindi lamang hindi pinupupo ni P. Millon ang lahat ng nag-aaral, gaya ng sino mang mabuting prayle, kundi kinakausap pa sila ng wikang tinda, bagay na natutuhan sa katedratiko sa Kanones. Kung sa gayong pananalita ay inakala ng Reberendo ang kutyain ang mga nag-aaral o ang mga banal na takda ng mga _konkilio_, ay bagay na hindi pa napasisiyahan, kahi't pinagtalunan na ng mahaba. Ang pagkakatukoy ay hindi ikinamuhi ng mga nag-aaral kundi ikinagalak pa at marami ang nangagtawanan; yaon ay nangyayari sa araw araw. Gayon man ay hindi natawa ang mataba; biglang tumindig, kinuskos ang mga mata, at waring makina ng bapor ang nagpagalaw sa ponograpo at sinimulan ang pagsasabi ng: "Tinatawag na salamin ang lahat ng pamukhang binuli at nalalaan upang malarawan sa kaniya, dahil sa tama ng liwanag, ang mga larawan ng bagay na ilapit sa tinurang pamukha; dahil sa mga bagay bagay na bumubuo ng mga pamukhang ito ay binabahagi sa salaming _metal_ at salaming bubog......" Hintay, hintay, hintay! ang biglang pigil ng katedratiko Jesus para kang pagupak! Tayo'y nasa salitaang ang mga salamin ay binabahagi sa mga salaming _metal_ at salaming bubog ?ha? At kung bigyan kita ng isang kahoy, ang kamagong sa halimbawa, na lininis na mabuti at hinibuan, o kaputol na marmol na maitim na pinakabuli, isang balok na asabatse na masisinagan ng larawan ng mga bagay na ilagay sa harap ?saang bahagi mo ilalahok ang mga salaming iyan? Ang tinanong, sa dahilang hindi maalaman ang isasagot o kaya'y sa dahilang hindi nalinawan ang katanungan, ay tumangkang makalusot sa pagpapakilalang alam niya ang lisyon, kaya't nagpatuloy na wari'y baha: "Ang mga una ay binubuo ng tanso o pagkakahalohalo ng iba't ibang metal at ang pangalawa ay binubuo ng isang lapad na bubog na ang dalawang mukha'y kapwa kininis at ang isa rito'y may pahid na tinggang puti." Tum, tum, tum! hindi iyan; _dominus vobiskum_ ang sinasabi ko sa iyo at ang isinasagot mo sa akin ay _requieskat in pake_! At inulit sa wikang tinda, ng mabait na katedratiko, ang katanungan na linahukan sa bawa't sandali ng mga _kosa_ at _aba_. Hindi makaiwas sa kagipitan ang kaawaawang binata: nag-aalinlangan sa kung nararapat niyang ihalo ang kamagong sa mga metal, ang marmol sa mga bubog at ang asabatse ay iwan sa alanganin, hanggang sa ang kalapit niyang si Juanito Pelaez ay bumulong sa kaniya ng lihim na: Ang salaming kamagong ay kasama ng mga salaming kahoy! Inulit ng lito nating binata ang kaniyang nadingig, kaya't nag-ihit sa katatawa ang kalahati ng klase. Ikaw ang mabuting kamagong! ang sabi ng katedratiko na napilitang tumawa Tingnan natin kung alin ang tatawagin nating salamin: ang pamukha, _per se, in quantum est superfikies_, o ang katawang bumubuo ng ibabaw na ito o kaya'y ang bagay na kinapapatungan ng pamukhang ito ang pinagbuhatang bagay, na naiba dahil sa pagkakabago sa kaniya ng tinatawag na pamukha, sapagka't maliwanag na, sa dahilang ang pamukha ay kabaguhan ng mga katawan, ay hindi mangyayaring mawalan ng kabagayan. Tingnan natin ?ano ang sabi mo? ?Ako? !wala! ang isasagot sana ng kahabaghabag na hindi na maalaman kung ano ang pinagsasalitaan dahil sa karamihan ng mga pamukha at mga pagbabagong bumabayong masakit sa kaniyang tainga; nguni't nakapigil sa kaniya ang udyok ng kahihiyan, kaya't balot kahapisan at pinapawisan na, noong inulit ng marahan: "Tinatawag na salamin ang lahat ng pamukha na binuli...." _Ergo, per te_, ang salamin ay ang ibabaw, ang dukit ng katedratiko. Kung gayon ay linawin mo sa akin ang ganitong bagay. Kung ang pamukha ay siyang salamin, ay iba sa kabagayan ng salamin ang ano mang nalalagay sa likuran, sa dahilang ang nasa likod ay hindi makapagbabago sa nasa sa harapan, _id est_, ng ibabaw, _quae super fakiem est, quia vokatur superfikies fakies ea quae supra videtur_; pinaayunan mo o hindi? Lalo pang nanindig ang buhok ng kaawaawang binata, na wari pinakilos ng isang malakas na galaw. Pinaayunan mo o hindi? Kahi't na ano, ang ibigin po ninyo, Padre, ang inaakala niyang isagot, nguni't hindi makapangahas na turan ang gayon, dahil sa natatakot siyang mangagtawanan. Yaon ang matatawag na kagipitan at kailan pa man ay hindi pa siya napapasok sa gayong kahigpit. May-roon siyang munting gunita na hindi mapapaayunan ang kahi't napakaliit na bagay sa mga prayle, na hindi nila pinalalabasan ng lahat ng pangyayari at kapakinabangang mahahaka, kundi'y magsabi na ang kanilang mga lupaing ari at mga kurato. Kaya't ang iniuudyok ng kaniyang anghel na taga pag-adya ay ipagkait ng boong tibay ng kaluluwa at katigasan ng kaniyang buhok ang ano mang bagay, at handa nang bumitiw ng isang matinding _!nego!_, sa dahilang ang hindi umaamin ng anoman ay walang tinatanggap, ang sabi sa kaniya ng isang kawani sa hukuman; datapwa'y ang masamang ugaling hindi nakikingig sa udyok ng sariling budhi, ang di pananalig sa mga taong nakaaalam ng kautusan at ang paghanap ng abuloy sa iba, gayong sukat na ang kaniyang sarili, ay siyang sa kaniya'y sumira. Hinuhudyatan siyang umayon ng mga kasama, lalo na si Juanito Pelaez, at sa pagpapadala sa masama niyang kapalaran, ay bumitiw ng isang _umaayon po ako, Padre_ na ang boses ay malamlam na waring ang tinuran ay _In manus tuas kommendo spiritum meum_. _Konkedo antekedentum_ ang ulit ng nagtuturo na ngumiti ng may kahulugan _ergo_, maaaring kayurin ko ang tinggang puti ng isang salaming bubog, palitan ng kaputol na bibingka at mayroon din tayong salamin, ?ha? ?Ano, magkakaroon tayo? Ang binata'y tumingin sa mga nagsusuplong sa kaniya, nguni't nang makitang sila'y pawang gulilat din at hindi maalaman ang turan, ay nalarawan sa kaniyang mukha ang mapait na pagsisisi. _Deus meus, Deus meus, quare dereliquiste me_, ang ipinahahayag ng kaniyang hapis na paningin samantalang ang kaniyang mga labi'y bumibigkas ng _!linintikan!_ Walang nangyari sa kaniyang kauubo, binatak ang petsera ng kaniyang baro, itatayo ang isang paa, pagkatapos ay ang isa naman, walang matagpong kalinawan. Siya, ?may ano tayo? ang ulit ng nagtuturo na nagtatalik sa bunga ng kaniyang tinuran. _!Ang bibingka!_ ang bulong ni Juanito Pelaez _!ang bibingka!_ Tumigil ka, hangal! ang sigaw na tuloy ng di magkangtututong binata na ibig ng maiwasan ang kagipitan sa paraang mang-away. Tingnan natin, Juanito, kung mapaliwanagan mo ang bagay na ito! ang tanong ng katedratiko kay Pelaez. Si Pelaez, na isa sa mga kinagigiliwan niya, ay dahandahang tumindig, nguni't siniko muna si Plakido Penitente na siyang sumusunod sa lagay sa talaan. Ang ibig sabihin ng pag-siko ay: Huwag kang malilingat at tambisan mo ako! _Nego konsekuentiam_, Padre! ang sagot na walang kagatol-gatol. Aha, kung gayo'y _probo konsekuentiam_! _Per te_, ang makintab na ibabaw ay siyang tunay na salamin. _!Nego suppositum!_ ang putol ni Juanito ng maramdamang binabatak siya ni Plakido sa amerikana. Papaano? _Per te_...... _!Nego!_ _Ergo_ ?inakala mo na ang nasa likuran ay nagiging sanhi ng nasa harap? _!Nego!_ ang sigaw na lalo pang malakas, dahil sa pagkakaramdam ng isa pang batak sa kaniyang amerikana. Si Juanito, o lalong tumpak si Plakido, na siyang tumatambis, ay hindi nakahahalatang ang ginagamit niyang kaparaanan ay ang sa insik: huwag tumanggap ng isa mang dayuhan upang huwag siyang masalakay. Papaano ba tayo? ang tanong ng nagtuturo na may kaonting kalituhan at di mapalagay, na tinitingnan ang ayaw magparaang nag-aaral nagbibigay sanhi o hindi sa harapan ang bagay na nasa likuran? Sa tiyak na katanungang ito, na maliwanag, na wari'y _ultimatum_, ay hindi maalaman ni Juanito ang isagot at wala namang iudyok sa kaniya ang kaniyang amerikana. Walang mapala sa kahuhudyat kay Plakido; si Plakido ay alinlangan. Sinamantala ni Juanito ang sandaling pagkakatingin ng katedratiko sa isang nag-aaral, na palihim na inalis sa paa ang mahigpit na saping suot, at niyapakang malakas si Plakido na sabay ang sabing: Tambisan mo ako, sulong, tambisan mo ako! _Distingo_.... !Aray! !napakahayop ka! ang sigaw na hindi kinukusa ni Plakido na tinitingnang pagalit si Juanito, samantalang hinihipo ang kaniyang sapatos na tsarol. Nadingig ng pari ang sigaw, nakita sila't nahulaan ang nangyayari. Oy, ikaw, _espiritu sastre_! ang sabi hindi ikaw ang tinatanong ko, nguni't yayamang ginawa mo ang magligtas sa iba, ay tingnan natin, iligtas mo ang katawan mo, _salva te ipsum_, at paliwanagan mo sa akin ang likwad. Magalak na umupo si Juanito at katunayan ng kaniyang utang na loob ay pinanglawitan ng dila ang tumatambis sa kaniya. Samantala namang ito, namumula dahil sa kahihiyan, ay tumindig at bumulong ng di malinawang mga dahilan. Tinaya siyang sandali ni P. Millon, kagaya ng lumalasap sa tingin ng isang kakanin. !Kay inam marahil ng pangayumpapain at ilagay sa kahihiyan ang binatang iyong magara, kailan ma'y mainam ang bihis, taas ang ulo at aliwalas ang paningin! Isa ring kaawaang gawa ang gayon; kaya't ipinatuloy ng boong puso ng nagtuturo ang gawain, na maliwanag na inulit ang katanungan: Sinasabi ng aklat na ang mga salaming metal ay binubuo ng tanso o pagkakahalo ng iba't ibang metal totoo o hindi? Sinasabi ng aklat, Padre...... _Liber dixit ergo ita est_; hindi mo nasa ang dumunong pa kay sa aklat.... At pagkatapos ay idinugtong, na, ang mga salaming bubog ay binubuo ng isang palas na bubog, na ang dalawa niyang mukha ay kininis at ang isa sa kanila ay may pahid na ginilong na tinggang puti, _!nota bene!_ isang ginilong na tinggang puti. ?Tunay ba ito? Kung sinasabi ng aklat, Padre...... Ang tinggang puti ay metal? Tila po, Padre; sinasabi ng aklat...... Metal nga, metal nga, at ang ibig sabihin ng salitang ginilong ay ang pagkakahalo niya sa asoge na isa ding metal. _Ergo_ ang isang salaming bubog ay isang salaming metal; _ergo_ ang mga pagkakabahagi ay hindi maliwanag, _ergo_ ang pagiibaiba ay masama, _ergo_.... ?Papaano ang pagpapaliwanag mo, _espiritu sastre_? At tinindihan ang mga _ergo_ at ang mga _mo_ ng boong diin at ikinindat ang mata na waring ang ibig sabihin, ay: !luto ka na! Itong.... ang ibig sabihin ay itong.... ang bulong ni Plakido. Kung gayon ay hindi mo nawatasan ang lisyon, budhing aba, na walang namumuwangan ay sumusulsol sa kapwa. Ang boong klase ay hindi nagdamdam sa gayon, inari pang mainam ng marami ang pagkakatula, kaya't nangagtawanan. Kinagat ni Plakido ang kaniyang mga labi. Ano ang pangalan mo? ang tanong ng pari. Matigas na sumagot si Plakido. Aha! Plakido Penitente, mukha ka pang Plakido Soplon o Soplado. Nguni't bibigyan kita ng _penitenkia_ dahil sa iyong mga _sopladuria_. At siyang siya sa kaniyang mga pasalisalikwat na pananalita, ay ipinag-utos kay Plakido na sabihin ang lisyon. Sa kalagayang yaon ng binata ay nagkaroon ng mahigit na tatlong mali. Nang makita ang gayon ng paring nagtuturo ay itinangotango ang ulo, binuksang dahan dahan ang talaan at banayad na banayad na tinunghan, samantalang binabanggit na marahan ang mga pangalan. Palenkia.... Palomo.... Panganiban.... Pedraza.... Pelado.... Penitente, !aha! Plakido Penitente, labing limang araw na kusang pagkukulang sa pagpasok. Si Plakido ay umunat: Labing limang pagkukulang, Padre? Labing limang kusang pagkukulang sa pagpasok ang patuloy ng nagtuturo Kung gayo'y isa na lamang ang kulang upang maalis sa talaan. Labing limang pagkukulang, labing lima? ang ulit ni Plakido na nagugulumihanan makaapat pa lamang akong nagkukulang at kung baga man ay ngayon ang ikalima. _!Husito, husito, senolia!_ ang sagot ng pari, na minasdan ang binata sa ibabaw ng kaniyang salaming may kulob na ginto. Kinikilala mong nagkulang ka ng makalima, at ang Dios lamang ang nakababatid kung hindi ka nagkulang ng higit pa sa roon! _Atqui_ sa dahilang bihira kong basahin ang talaan at sa bawa't pagkahuli ko sa isa ay nilalagyan ko ng limang guhit, _ergo_ ?ilan ang makalimang lima? !Nakalimot ka na marahil ng multiplikar! ?Makalimang lima ay ilan? Dalawang pu't lima. _!Husito husito!_ Sa gayon ay nakalamang ka pa ng sampu sapagka't makaitlo lamang kitang nahuli sa pagkukulang.... !Uy! kung nahuli kita sa lahat ng pagkukulang mo, a.... At ?ilan ang makaitlong lima? Labing lima...... Labing lima, _parejo kamaron kon kangrejo_! ang tapos ng nagtuturo na itinupi ang talaan pag nagkabiso ka pang minsan ay, sulong! _!apuera de la fuerta!_ !Ah! at ngayon ay isang pagkukulang sa lisyon sa araw araw. At muling binuksan ang talaan, hinanap ang pangalan at linagyan ng isang munting guhit. Siya, isang munting guhit! ang sabi pagka't wala ka pa ni isa man lamang! Nguni't Padre ang sabi ni Plakido na nagpipigil pa kung lalagyan po ninyo ako ng pagkukulang sa lisyon, Padre, ay dapat po naman, Padre, na alisin ninyo ang pagkukulang ko sa pagpasok na inilagay ninyo ngayon sa akin. Ang pari ay hindi sumagot; inilagay munang dahandahan ang pagkukulang, tiningnang ikiniling ang ulo marahil ay mainam ang pagkakaayos ng guhit tiniklop ang talaan at pagkatapos ay pakutyang tumanong: Aba! at ?bakit _nol_? Sapagka't hindi malilirip, Padre, na ang isang tawo'y magkulang sa pagpasok at makapagbigay ng lisyon.... ang sabi po ninyo, Padre, ay, ang naroon at ang wala...... Naku! metapisiko pa, !wala pa lamang sa panahon! Hindi malilirip, ha? _Sed patet experientia_ at _kontra experientiam negantem, fusilibus est arguendum_, alam mo? At hindi mo malirip, pilosopo, na mangyayaring magkasabay na magkulang sa pagpasok at hindi matuto ng lisyon? ?Di yata't ang hindi pagpasok ay katuturan na ng karunungan? ?Ano ang sasabihin mo pilosopastro? Ang huling binyag na ito'y siyang naging patak na nakapagpaapaw sa sisidlan. Si Plakido, na kinikilalang pilosopo ng kaniyang mga kaibigan, ay naubusan ng pagtitiis, inihagis ang aklat, tumindig at hinarap ang paring nagtuturo: Sukat na, Padre, sukat na! Maaari pong lagyan ninyo ako ng mga pagkukulang na ibig ninyong ilagay, nguni't wala po kayong karapatang lumait sa akin. Maiwan kayo sa inyong klase, sapagka't hindi na ako makapagtitiis pa. At umalis na ng walang paalam. Ang boong paaralan ay nasindak: ang gayong pagpapakilala ng karangalan ay hindi pa halos nakikita: ?sino ang makaakala na si Plakido Penitente....? Ang paring nagtuturo, na nabigla, ay napakagat labi at minasdan siya sa pag-alis na itinatango ang ulo na may pagbabala. Ang boses ay nanginginig na sinimulan ang sermon na ang salaysayin ay ang dati rin, kahi't lalong malakas at lalong mapusok ang pangungusap. Tinukoy ang nagsisimulang pagmamataas, ang di paglingap ng utang na loob sapol pagkatao, ang kapalaluan, ang di paggalang sa mga nakatataas, ang kapalaluang iniuudyok sa mga binata ng sitan ng kadiliman, ang kakulangan sa pinag-aralan, ang kadahupan at ibp. Matapos iyon ay tumuloy naman sa pagpaparunggit at pagkutya sa hangad ng ilang _sopladillo_ na magturo pa sa kanilang mga guro at magtatayo ng isang akademia na ukol sa pagtuturo ng wikang kastila. Ha, ha! aniya iyang mga kamakalawa lamang ay babahagyang makabigkas ng _si, Padre, no, Padre_ ?ay ibig pang lumalo sa mga inubanan na sa pagtuturo? Ang sadyang ibig matuto ay natututo mayroon man o walang mga akademia! !Marahil iyan, iyang kaaalis pa lamang, ay isa sa mga may panukala! !Kay inam ng kalalabasan ng wikang kastila sa mga ganyang tagapagtanggol! ?Saang kayo kukuha ng panahong ipaparoon sa Akademia sa halos kinakapos kayo sa ikagaganap sa kailangan ng klase? Ibig naming matuto kayo ng wikang kastila at masalita ninyong mabuti upang huwag ninyong sirain ang aming tainga sa inyong mga gawi at inyong mga pe, nguni't una muna ang katungkulan bago ang pagdadasal; tumupad muna kayo sa inyong pag-aaral at saka kayo mag-aral ng wikang kastila at pumasok pa kayong manunulat kung ibig ninyo. At nagpatuloy sa gayong kasasalita hangang sa tumugtog ang kampana at natapos ang klase, at ang dalawang daan at tatlong pu't apat na nag-aaral, matapos makapagdasal, ay umalis na wala ring namumuwangang kagaya ng pumasok, nguni't nangagsihingang wari'y naalisan ng isang malaking pataw sa katawan. Ang bawa't isa sa mga binata'y nawalan ng isang oras pa sa kaniyang pamumuhay at kasabay noon ang isang bahagi ng karangalan at pagpapahalaga sa sarili, nguni't sa isang dako naman ay nararagdagan ang panghihina ng loob, ang di pagkagiliw sa pag-aaral at ang mga pagdaramdam ng mga puso. !Matapos ito'y hingan sila ng karunungan, karangalan, pagkilala ng utang na loob! _!De nobis post haek, tristis sententia fertur!_ At gaya rin ng dalawang daa't tatlong pu't apat na ito'y dinaan ang mga oras ng kanilang klase ng libo at libong nag-aral na nauna sa kanila, at, kung hindi maaayos ang mga bagaybagay, ay daraan ding gayon ang mga susunod at magiging mga batingol, at ang karangalang sinugatan at ang sigabong ligaw ng kabataan ay magiging pagtatanim at katamaran, na gaya ng mga alon, na nagiging maputik sa ilang pook ng dalampasigan, na sa pagsusunuran ay lalo't lalo pang lumalapad ang naiiwanan ng yagit. Datapwa'y, Yaong mula sa walang katapusan ay nakakikita sa mga ibubunga ng isang kagagawan na nakakalas na wari'y sinulid, Yaong tumitimbang ng mga sandali at nagtakda sa kaniyang mga nilalang na ang unang batas ay ang paghanap ng ikasusulong at ng kawastuan, Yaong, kung tapat, ay hihingi ng pagtutuus sa dapat hingan, ng dahil sa mga yutayutang pag-iisip na pinalabo at binulag, ng dahil sa karangalang pinawi sa yutayutang tao at ng dahil sa di mabilang na panahong lumipas at gawang nawalan ng kabuluhan! At kung ang mga turo sa Ebanhelio ay may tining na katotohanan, ay mananagot din ang mga yutayutang hindi nangatutong itago ang liwanag ng kaniyang pag-iisip at ang karangalan ng kaniyang budhi, gaya rin naman ng pag-uusisa ng panginoon sa alipin nang salaping ipinanakaw niya dahil sa karuwagan! XIV ISANG TAHANAN NANG MANGA NAG-AARAL Lubhang karapatdapat dalawin ang bahay na tinitirahan ni Makaraig. Malaki, maluwang, may dalawang patong na entresuelo na may magagarang salang-bakal, wari'y isang paaralan sa mga unang oras ng umaga at isang hinalong linugaw magmula naman sa ika sampu. Sa mga oras ng paglilibang ng mga nangungupahan, mula sa pagpasok sa maluwang na silong hanggan sa itaas ng kabahayan, ay walang humpay ang tawanan, ang kaguluhan at ang galawan. May mga binatang damit pangbahay na naglalaro ng sipa, nangagsasanay sa pagpapalakas sa pamagitan ng mga trapesiong gawa lamang nila; sa hagdanan ay nagpapamook ang walo o siyam na ang mga sandata ay mga tungkod, mga sibat, mga kalawit at silo, nguni't ang mga lumulusob at nilulusob ay karaniwan nang hindi nagkakasakitan; ang mga palo ay tumatama sa likod ng insik na nagbibili ng kaniyang tindang mga kakanin at nakasisirang kalamay, sa tabi ng hagdan. Nalilibid siya ng maraming bata, binabatak ang kaniyang buhok na kalag na't gusot, inaagawan siya ng isang kalamay, tinatawaran sa halaga, at ginagawan ng iba't ibang kabuktutan. Ang insik ay nagsisisigaw, nagtutungayaw sa lahat ng wikang kaniyang batid, sampu sa kaniyang sariling wika, mag-iiyakiyakan, tatawa, sasamo, isasaya ang mukha kung walang mangyari sa kaniya sa masama, o pabalik. _!A, muasama yan!_ _Bo kosiesia_ _Hienne kilistiano_ _Kayo limonyo_ _!Salamahe!_ _!tusu tusu!_ at ibp. !Piph, paph! !walang kailangan! Ililingong nakangiti ang mukha; kung sa kaniyang likod lamang tumatama ang mga palo ay patuloy ding walang kagambagambala sa kaniyang pangangalakal, sumisigaw na lamang ng: _No hugalo_ ?e? _no hugalo_! nguni't pag tumama sa bilao ng kaniyang mga kakanin, ay saka susumpang hindi na babalik, pupulas sa kaniyang bibig ang lahat ng tungayaw at lait na maiisip; ang mga bata naman ay lalong nagsusumidhi upang siya'y pagalitin at pag nakitang naubos na ang masasabi ng insik at sila naman ay busog na sa hupya at inasnang buto ng pakuwan ay saka lamang siya babayaran ng walang kadayadaya at ang insik ay aalis na masaya, tumatawa, kumikindat at tinatanggap na wari'y himas ang mahihinang palo na ibinibigay ng mga nag-aaral na bilang pinakapaalam. !Huaya, homia!! Ang mga tugtugan ng piano at biolin, ng biguela at kurdion ay nakikisaliw sa tunog ng paluan ng baston sa pag-aaral ng eskrima. Sa paligid ng isang malapad at mahabang dulang ay sumusulat ang mga nag-aaral sa Ateneo, ginagawa ang kanilang mga sulating ihaharap, niyayari ang kanilang mga suliranin sa piling ng mga ibang sumusulat sa mga papel na kulay rosa at may palamuting ukit na batbat ng mga guhit sa kanikanilang mga iniibig; ang isa'y gumagawa ng dula sa siping ng isang nag-aaral na tumugtog ng plauta, kaya't ang mga tula'y napasusuwitan na sa simula pa lamang. Sa dako pa roon, ang may katandaan, mga nag-aaral ng _fakultad_, na, mga sutlang midias at sapatilyang may burda ang suot, ay nangaglilibang sa pagpapagalit sa mga batang pinipirol sa tainga na namumula na tuloy dahil sa kapipingot; dalawa o tatlo ang pumipigil sa isang maliit na sumisigaw, umiiyak at ipinagtatanggol sa pamagitan ng kasisipa ang tali ng kaniyang salawal: ibig lamang na iwan siyang kagaya noong sumipot sa liwanag.... pumapalag at umiiyak. Sa isang silid, sa paligid ng isang _mesa velador_, ang apat ay nagrerebesino sa gitna ng tawanan at biruang ikinayayamot ng isang kunwari nag-aaral ng lisyon nguni't, ang tunay ay nag-aantay lamang na makahalili at siya naman ang makasugal. Ang isa'y dumating na wari'y nagugulumihanan sa gayon, gulilat at lumapit sa mesa. Napakamabisyo kayo! !Kaagaaga ay sugal na! !Tingnan ko, tingnan ko! !Tunggak! !ihatak mo ang tatlong espada! At itinupi ang kaniyang aklat at nakilaro naman. Nadingig ang sigawan, kumalabog ang hampasan. Ang dalawa'y nag-away sa kanugnog na silid: isang nag-aaral na pilay na napabarahin at isang kaawaawang kagagaling pa lamang sa kaniyang lalawigan. Ito, na bahagya pa lamang nagsisimula sa pag-aaral, ay nakatagpo ng isang aklat na ukol sa pilosopia at binasang malakas, walang kamalakmalak at masama ang diin sa pagbigkas ng mga banggit na: _!Kogito, ergo sum!_ Inari ng pilay, na siya'y pinatatamaan, ang ibang kasama'y namagitna't pumapayapa, nguni't ang katunayan ay naguulot pa nga, kaya't sa huli'y nangagpanuntukan. Sa kakanan ay isang binatang may isang latang sardinas, isang boteng alak at ang mga baong dala na galing sa kaniyang bayan, ay naglulunggati sa pagpupumilit na siya'y saluhan sa pagkain ng kaniyang mga kaibigan, samantalang ang mga kaibigan naman ay nangaglulunggati rin sa pag-ayaw. Ang iba'y nangaliligo sa _azotea_ at pinagsasanayan ang tubig sa balon sa pagbobombero, nangaglalaban ng sabuyan sa gitna ng kagalakan ng mga nanonood. Nguni't ang ingay at kaguluhan ay untiunting napapawi samantalang dumarating ang ilang may katangiang nag-aaral, na tinipan ni Makaraig upang balitaan ng lakad ng Akademia ng wikang kastila. Si Isagani'y sinalubong ng boong giliw, na gaya rin ng taga Espanang si Sandoval, na kawaning dumating sa Maynila at tinatapos ang kaniyang pag-aaral, na kaisang lubos sa mga hangarin ng mga nag-aaral na pilipino. Ang halang na inilalagay ng politika sa mga lahi ay nawawala sa mga paaralan na wari'y natutunaw sa init ng karunungan at ng kabataan. Sa kawalan ng mga Ateneo at lipunang ukol sa katarungan, sa wika at sa politika ay sinasamantala ni Sandoval ang lahat ng paglilipon upang gamitin ang kaniyang malaking kaya sa pagsasalaysay, sa pamag-itan ng pagbigkas ng mga talumpati, pakikipagtalo sa kahi't na anong sanhi at napapapagakpak ang mga kaibigan at nakikingig sa kaniya. Nang mga sandaling yaon ang sanhi ng salitaan ay ang pagtuturo ng wikang kastila. Sa dahilang si Makaraig ay hindi pa dumarating, ang mga paghuhulohulo ay siyang idinadaos. Ano kaya ang nangyari? Ano ang ipinasiya ng General? Ipinagkait ang pahintulot? Nagtagumpay si P. Irene? Nagtagumpay si P. Sibyla? Ito ang tanongtanungan ng isa't isa, mga tanong na ang tanging makasasagot ay si Makaraig. Sa mga binatang nagkakalipon ay may mga may palagay na loob na gaya ni Isagani at ni Sandoval na nakikinikinita nang yari ang bagay, at pinag-uusapan na ang pagkalugod at pagpupuri sa Pamahalaan, ang ukol sa pag-ibig sa tinubuan ng mga nag-aaral, mga kapalagayang loob na nag-udyok kay Juanito Pelaez upang kanyahin ang malaking bahagi ng karangalan ng pagtatatag ng Kapisanan. Ang lahat ng ito'y sinasagot ng di nasisiyahang loob na si Pekson, isang matabang kung tumawa'y animo bungo sa pagsasalita ng ukol sa mga sulsol na makapangyayari, na ang Obispo A., si Padre B., ang Provinkial K. ay pinagtanungan o hindi at ang ipinayo o hindi ay ang ipasok sa bilanguan ang lahat ng nasa kapisanan, balitang nagdudulot ng di ikapalagay ni Juanito Pelaez, na nauutal naman sa pagsasabing: Aba, huwag ninyo akong ihalo!...... Si Sandoval, dahil sa kaniyang pagkakastila at pagkamalaya, ay nag-iinit: Nguni't p....! aniya ang ganiyan ay isang paghihinala ng masama sa General! !Alam ko ngang napakamakaprayle, nguni't sa mga ganiyang bagay ay hindi napasusulsol sa mga prayle! ?Ibig baga ninyong turan sa akin, Pekson, kung ano ang pinanunulayan ninyo sa pagsasabing walang sariling pasiya ang General? Hindi iyan ang sinasabi ko, Sandoval ang sagot ni Pekson na sa pagtawa'y ipinatatanaw halos ang kaniyang huling bagang sa ganang akin, ang General, ay may sariling kapasiyahan, ito nga, ang kapasiyahan sa lahat ng nasa abot ng kaniyang kamay...... !Ito'y lubhang maliwanag! At sulong pa rin! Nguni't turan ninyo sa akin ang isang pangyayari ang sigaw ni Sandoval iwasan natin ang mga pagtatalong walang katuturan, ang mga salitang walang kabuluhan, at tumungo tayo sa mga pangyayari ang dugtong na sinabayan ng makiyas na kilos ang pagsasalita Mga pangyayari, mga ginoo, mga pangyayari; ang hindi gayon ay mga hulohulong di ko ibig tawaging pilibustero. Si Pekson ay tumawa at sinabat siyang: Lumabas na ang pilibusterismo! Nguni't hindi na ba mangyayaring makapagkatwiranan ng hindi sasapit sa masasamang bintang? Si Sandoval ay tumutol at humihingi ng mga pangyayaring tunay sa pamag-itan ng isang munting talumpati. Hindi pa nalalaunang dito'y nagkaroon ng usapin ang ilang taong bayan at ilang prayle, at pinasiyahan ng samantalang General, na, ang humatol ay ang Provinkial ng mga paring kausap ang sagot ni Pekson. At muling nagtawa na wari'y walang kabuluhan ang pinag-uusapan. Tumukoy ng mga pangalan, araw at nangakong magdadala ng mga kasulatang magpapatunay ng paraang ginamit sa pagkakapit ng katwiran. Nguni't saan mananangan, sabihin ninyo sa akin, saan mananangan upang huwag pahintulutan ang maliwanag na maliwanag na ikabubuti at kailangan? ang tanong ni Sandoval. Ikinibit ni Pekson ang kanyang balikat. Na mapapanganib ang tibay ng tinubuang lupa.... ang tugon na ang pagsasalita'y kagaya ng isang abogado na bumabasa ng isang _alegato_. Iyan ang malaking bagay! ?Ano mayroon sa tibay ng tinubuang lupa ng mga kaparaanan sa mabuting pagsasalita? May mga doktor ang Santa Madre Iglesia.... ?Ano ang malay ko? marahil ay pangilagang mabatid namin ang mga batas at aming masunod.... ?Ano kaya ang mangyayari sa Pilipinas sa araw na ang isa't isa sa amin ay magkaantiluhan? Hindi naibigan ni Sandoval ang ayos na tugunan at pabiro ng kanilang pag-uusap. Sa paraang iyon ay hindi maaaring sumipot ang isang talumpating may kaunting kabuluhan. Huwag ninyong idaan sa biro ang sabi ang pinag-uusapan ay mahalaga. Iligtas ako ng Lumikha sa pagbibiro kung napapagitna ang mga prayle! Nguni't ?saan mananangan....? Sa dahilang sa gabi ang pag-aaral ang patuloy ni Pekson, na gayon din ang ayos, na waring ang pinag-uusapan ay kilala na't alam ay mangyayaring banggitin na pinakasagabal ang kahalayan, gaya ng sa paaralan sa Malolos... Isa pa! ?Hindi ba sa ilalim din ng balabal na madilim ng gabi idinadaos ang "Akademia de dibujo" at ang mga nobenario at mga prusisyon?.... Lumalabag sa karangalan ng Unibersidad ang patuloy ng mataba na hindi pinuna ang paalaala. Lumabag! Ang Unibersidad ay mapipilitang sumang-ayon sa kailangan ng mga nag-aaral. At kung iyan ay tunay ?ay ano kung gayon ang Unibersidad? ?Isa bagang kapisanan upang huwag matuto? ?Nagkasasama baga ang ilang katao na nagtataglay ng katawagang may katarungan at dunong upang humadlang na ang iba'y matuto? Hindi't... ang mga balak ng nangasaibaba ay tinatawag na di kasiyahang loob...... At mga panukala ang tawag sa nanggagaling sa itaas ang dunggit ng isa nariyan ang paaralang "Artes y Ofikios"! Dahan dahan, mga ginoo ang sabi ni Sandoval hindi ako makaprayle; kilala ang aking mga malayang pagkukuro, nguni't ibigay natin sa Kesar ang sa Kesar! Ang paaralang iyan ng Artes y Ofikios, na ako ang una unang nagtatanggol at ang araw na siya'y matayo ay babatiing kong wari'y unang liwayway na ikagiginhawa ng Kapuluang ito, ang paaralang iyan ng Artes y Ofikios, ay ang mga prayle ang siyang nangagsumikap...... O ang aso ng maggugulay, na kagaya rin nila ang dagdag ni Pekson na pinutol na muli ang talumpati. Nguni't p....! ang sabing pagalit ni Sandoval dahil sa pagputol, na nawala tuloy ang tuwid ng pagsasalaysay samantalang walang masama tayong nalalaman, ay huwag tayong mag-akala ng masama, huwag tayong magkamaling maghinala sa kalayaan at pagkamasarili ng pamahalaan.... At sa pamamagitan nang magagandang pangungusap ay inihanay ang mga pagpupuri sa pamahalaan at sa mga balak nito, bagay na hindi napangahasang hadlangan ni Pekson. Ang pamahalaang kastila ang sabi, sa gitna ng ilang bagay ay nagbigay sa inyo ng lahat ng kailangan, walang ipinagkait sa inyo. Sa Espana ay nagkaroon kami ng kapangyarihang alinsunod sa kaibigan ng iisang tao at kayo'y nagkaroon ng gayon ding pamahalaan; kinalatan ng mga prayle ng kanilang kombento ang aming mga lupain at kombento ng mga prayle ang laman ng isang katlong bahagi ng Maynila; sa Espana ay pinalalakad pa ang bitay, at ang bitay ay siyang huling kaparusahan dito; kami ay katoliko at ginawa namin kayong katoliko; kami'y naging _eskolastiko_ at ang _eskolastikismo_ ay siyang nananagumpay sa inyong mga paaralan; sa isang sabi, mga ginoo, umiiyak kami kung kayo'y umiiyak, nagtitiis kami kung kayo'y nagtitiis, iisa ang dambana natin, iisa ang ating hukuman, iisang kaparusahan, at nararapat na ibigay namin sa inyo ang amin ding mga karapatan at ang amin ding mga katuwaan. At sa dahilang walang humahadlang sa kaniya, ay sumigabo ng sumigabo ang kalooban hanggang sa tinukoy na ang sasapitin ng Pilipinas. Gaya ng sinabi ko, mga ginoo, ang liwayway ay hindi malayo, binubuksan ng Espana ang Kasilanganan sa kaniyang iniibig na Pilipinas, at ang mga kapanahunan ay nag-iiba at batid kong ang ginagawa'y higit kay sa inaakala natin. Ang pamahalaang iyan, na, ayon sa inyo, ay gumigiwang at walang sariling kalooban, ay nararapat na ating udyukan sa pagpapakilala ng ating pagtitiwala, ipakita na tayo'y nag-aantay sa kaniya; ipaalaala natin sa ating kilos (kung nakalilimot, bagay na hindi ko pinaniniwalaang mangyari) na tayo'y nananalig sa kaniyang magagandang hangad at hindi siya dapat umalinsunod sa ibang palakad liban doon sa sadyang katwiran at ikabubuti ng kaniyang mga pinamamahalaan. Hindi, mga ginoo, ang patuloy na lalo't lalo pang umayos nagtatalumpati hindi natin dapat tanggapin man lamang sa bagay na ito, ang pangyayari marahil, na nagtanong sa ibang taong laban sa panukala, sapagka't ang sapantaha lamang ay makakatimbang ng pagpapaumanhin sa pangyayari; ang inyong inaasal hanggang sa ngayon ay matapat, malinis, walang pagmamaliw, walang agam-agam; humihiling kayo sa kaniya ng maliwanag at walang palikawlikaw; ang inyong mga pinagbabatayang katwiran ay lubhang karapatdapat dinggin; ang inyong layon ay ang awasan ng gawain ang mga guro, sa mga unang taon, at maging madali ang pagkatuto ng daan daang mga nag-aaral na pumupuno sa mga klase, na hindi mangyayaring magampanan ng iisang guro. Kung hangga ngayon ay hindi pa napasisiyahan ang kasulatan ay dahil sa alam kong may maraming gawaing naiimbak; nguni't inaakala kong ang pag-uusig ay nagtagumpay, na ang sanhi ng tipan ni Makaraig ay upang ibalita sa atin ang pananalo, at bukas ay makikita nating magtatamo ang ating mga pagsusumikap ng papuri at pagkilala ng bayan, at sino ang makapagsasabi, mga ginoo, kung hindi ipalagay ng pamahalaan na kayo'y dulutan ng mabuting _kondekorakion_ dahil sa kayo'y karapatdapat sa kapurihan ng inyong bayan! Nag-umugong ang masisigabong pagakpakan; naniniwala na ang lahat sa pananalo at ang marami sa _kondekorakion_. Dapat makilala, mga ginoo, ang sabi ni Juanito Pelaez na ako'y isa sa mga unang nagmunakala! Ang di mapaniwalaing si Pekson ay hindi nagagalak. Pag hindi nagkaroon tayo ng _kondekorakion_ sa binti! ang sabi. Salamat na lamang at hindi nadingig ni Pelaez ang banggit na iyon, dahil sa lakas ng pagakpakan. Nang mahintohinto ng kaunti, ay sinabi ni Pekson, na: Mabuti, mabuti, mabuting mabuti, nguni't isang palagay.... ?kung sa lahat ng iyan, ang General ay sumangguni rin, sumangguni at sumangguni, at pagkatapos ay ipagkait sa atin ang kapahintulutan? Ang palagay ay bumagsak na wari'y tubig na malamig. Ang lahat ay napatingin kay Sandoval; ito'y natubigan. Kung gayon.... ang sabing paurongsulong. Kung gayon? Kung gayon ang bulalas ni Sandoval na sumusulak pa ang dugo dahil sa mga pagakpakan at sa isang udyok ng sigabo sa dahilang sa mga kasulatan at sa mga limbag ay ipinahahayag na iniibig niya ang inyong ikatututo nguni't pinipigil at ipinagkakait ang gayon pag sumapit na ang pagsasagawa, kung gayon, mga ginoo, ang inyong mga pagsusumikap ay hindi nasayang, natuklas ninyo ang hindi natuklas ng sino man, na maalis ang balatkayo at kayo'y hamunin! Mabuti, mabuti! ang masigabong sigawan ng ilan. Purihin si Sandoval! !Mabuti ang ukol sa paghamon! ang dagdag ng iba. Hamunin tayo! ang sagot ni Pekson na hindi binibigyang kabuluhan ang gayon at pagkatapos? Sa gitna ng kaniyang pananagumpay ay napatigil si Sandoval, nguni't sa katalasang taglay ng kaniyang lipi at dahil sa kaniyang dugong mananalumpati ay agad nakabalikwas. Pagkatapos? ang tanong pagkatapos, kung walang pilipinong makapangahas tumugon sa hamon, ay ako, si Sandoval, sa ngalan ng Espana ay sasaluhin ko ang _guantes_, sapagka't ang gayong paraan ay isang pagpapabulaan sa mabuting hangad na kailan ma'y tinaglay ng Espana sa kaniyang mga lalawigan, at sa dahilang sa gayong asal ay sinasalaula ang katungkulang ipinagkatiwala sa kaniya at nagpapakalabis sa kaniyang walang sagkang kapangyarihan, hindi siya karapatdapat sa pag-aampon ng inang bayan ni sa pagkupkop ng sino mang mamamayang kastila. Ang kagalakan ng mga nakikingig ay halos naging kahibangan. Niyakap ni Isagani si Sandoval, bagay na ginayahan ng iba; nabanggit-banggit doon ang inang bayan, ang pagkakaisa, ang pagkakapatiran, ang pagkamatapat; anang mga pilipino'y kung wala kundi pawang Sandoval sa Espana, ang lahat ng tao sa Pilipinas ay magiging Sandoval na lahat; nagniningning ang mga mata ni Sandoval at mapapaniwalaang kung sa mga sandaling iyon ay hinagisan siya ng sino man ng isang _guantes_ na tanda ng paghamon, ay sumakay sana sa kahi't aling kabayo upang magpakamatay ng dahil sa Pilipinas. Ang tubig na malamig lamang ang nagwikang: Mabuti, mabuting mabuti, Sandoval; ako man ay makapagwiwika ng ganiyan kung ako'y taga Espana; nguni't sa dahilang hindi gayon, kung ako ang nagsabi ng kalahati man lamang ng sinabi ninyo, kayo man ay magpapalagay na ako'y pilibustero. Nagsimula na si Sandoval ng isang talumpating taganas na pagtutol, nang mapigil. Matuwa na tayo, mga kaibigan! !Tagumpay! ang sigaw ng isang binatang pumasok at niyakap ang lahat. Matuwa na tayo, mga kaibigan! !Mabuhay ang wikang kastila! Isang maugong na pagakpakan ang sumalubong sa balita; ang lahat ay nagyayakapan, ang lahat ay maningning ang mata dahil sa luha. Si Pekson ang tanging nagtataglay ng kaniyang ngiting mapagmakatangi. Ang dumating na may dala ng mabuting balita ay si Makaraig, ang binatang nangungulo sa kilusan. Ang tinitirahan ng nag-aaral na ito sa bahay na iyon ay dalawang silid na napapalamutihang mabuti para sa kaniyang mag-isa lamang, mayroon siyang alila at kotsero na nag-aaruga sa kaniyang sasakyang _arana_ at sa kanyang mga kabayo. Ang tindig niya'y makiyas, ugaling banayad, magara't mayamang mayaman. Kahi't nag-aaral ng pag-aabogado upang magkaroon lamang ng isang _titulo akademiko_, ay may kabantugan siya sa pagkamasipag mag-aral, at kung sa pagsasalita ng alinsunod sa turong paaralan ay hindi na mahuhuli sa ibang mapaghamon sa pagtatalo sa loob ng Unibersidad. Hindi rin naman nahuhuli sa mga akala't bagong mga pagkasulong; sa tulong ng kaniyang salapi'y nagkakaroon siya ng mga aklat at pamahayagan na hindi mapigil ng _previa kensura_. Dahil sa mga taglay na ito, sa kaniyang kabantugan sa katapangan, sa kaniyang mapalad na pakikitunggali noong kaniyang kabataan, at sa kaniyang maganda't mabuting ugali, ay hindi dapat pagtakhan na panuntan siya ng kaniyang mga kasama at siyang mahalal upang maisagawa ang gayong kahirap na balak na pagtuturo ng wikang kastila. Makaraan ang mga unang silakbo ng kagalakan, na sa kabataan ay nagkakaroon kailan man ng kasagwaan dahil sa ang kaniyang malas sa lahat ng bagay ay maganda, ay siniyasat kung papaano ang nangyari. Kanginang umaga'y nakipagkita ako kay P. Irene ang sabi ni Makaraig na wari'y palihim. Mabuhay si P. Irene! ang sigaw ng isang nagagalak na nag-aaral. Inihayag sa akin ni P. Irene ang patuloy ni Makaraig ang lahat ng nangyari sa Los Banos. Tila isang linggo silang nagtatalo, ipinaglaban at ipinagtanggol niya ang ating usap ng laban sa lahat, laban sa kay P. Sibyla, sa kay P. Fernandez, sa kay P. Salvi, sa General, sa Segundo Kabo, sa mag-aalahas na si Simoun...... Ang mag-aalahas na si Simoun! ang putol ng isa nguni't ano ang ipinanghihimasok ng hudyong iyan sa mga bagay bagay ng ating bayan? At pinayayaman natin iyan sa pagbili...... Tumigil ka nga! ang sabi ng isa, na naiinip sapagka't ibig mabatid kaagad kung papaano at tinalo ni P. Irene ang mga nakasisindak na kalabang iyon. Mayroon pa manding matataas na kawaning laban sa ating panukala, ang Namamahala sa Pangasiwaan, ang Gobernador Kivil, ang insik na si Quiroga...... Ang insik na si Quiroga! Ang bugaw ng mga.... Tumigil ka na, tao ka! Sa kahulihulihan ang patuloy ni Makaraig ay itatago na sana ang kahilingan at babayaang makatulog doon ng ilang buwan, ng maalala ni P. Irene ang Kataastaasang Lupon ng Paaralan at ipinalagay niyang ang kasulatan ay mahulog sa Lupong yaon upang magbigay ng munkahing nararapat yamang ang ukol sa pagtuturo ng wikang kastila ang pinag-uusapan...... Nguni't ang Lupong iyan ay malaon ng hindi kumikilos ang tukoy ni Pekson. Iyan din nga ang isinagot kay P. Irene ang patuloy ni Makaraig at sinagot niyang mabuti ngang pagkakataon upang muling mabuhay, at sinamantala ang pagkakaparoon ni Don Kustodio, na isa sa mga kasangguni, at nagpalagay noon din ng isang lupon, at sa dahilang kilala ang kasipagan ni D. Kustodio ay siyang tinakdaang magpalagay ng ipapasiya, kaya't ngayo'y nasa kamay niya ang kasulatan. Ipinangako ni D. Kustodio na lulutasin niya sa loob ng buwang ito. Mabuhay si D. Kustodio! At kung ang ipasiya ni D. Kustodio ay laban? ang tanong ng di mapag-asang si Pekson. Iyan ang hindi nila naaalaala, dahil sa kahibangan sa akalang mabuti ang lakad ng usap. Lahat ay napatingin kay Makaraig upang mabatid kung ano ang sasabihin. Ang bagay ding iyan ang sinabi ko kay P. Irene, nguni't sinabi sa akin, na kasabay ang kaniyang palabirong tawa, na: Malaki na ang ating tinamo, nagawa nating ang usap ay makarating sa isang kapasiyahan, mapipilitan ang kalaban na tanggapin ang pakikihamok.... Kung mangyayaring mapakiling natin si D. Kustodio, upang sa pag-alinsunod sa kaniyang malayang hilig, ay magpasiya ng sang-ayon, ay nanalo na tayo; ang General ay nagpapakilalang walang kikilingan. Si Makaraig ay huminto. At papaano ang pagpapakiling? ang tanong ng isang inip. May sinabi sa aking dalawang paraan si P. Irene.... Ang insik na si Quiroga! ang sabi ng isa. Ba! Hindi pinupuna si Quiroga...... Isang mabuting handog! Lalo pa, ipinagmamalaki ang katigasan niya sa mga handog. Ay, nalalaman ko na! ang bulalas na tumatawa ni Pekson ang mananayaw na si Pepay. A, oo nga! !ang mananayaw na si Pepay! ang sabi ng ilan. Ang Pepay na ito'y isang makiyas na dalaga na kilalang matalik na kaibigan ni D. Kustodio: sa kaniya lumalapit ang mga tumatanggap ng mga pagawa, ang mga kawani at ang mga mapaglalang kung may nasang tamuhin sa bantog na Konsehal. Si Juanito Pelaez na kaibigan din ng mananayaw ay humahandog na siyang lalakad ng usap; nguni't si Isagani'y umiling at nagsabing sukat na ang pagkakagamit kay P. Irene at magiging kasagwaan ang lapitan si Pepay sa ganitong bagay. Tingnan ang isa pang paraan! Ang isa ay lumapit sa abogadong pinagsanggunian, si G. Pasta, tanungang pinangangayupapaan ni D. Kustodio. Ibig ko pa iyan, ang sabi ni Isagani si G. Pasta ay pilipino, at naging kasama sa pag-aaral ng aking amain. Nguni't ?papaano ang gagawin upang mapakiling? Nariyan ang _kid_ ang sagot ni Makaraig na tinitigan si Isagani si ginoong Pasta ay may isang mananayaw, itong.... may isang mangbuburda...... Inailing na muli ni Isagani ang kaniyang ulo. Huwag kayong napakamaselang ang sabi sa kaniya ni Juanito Pelaez ang mga layon ay siyang nagliligtas sa mga kaparaanan! Kilala ko ang mangbuburda, si Matea, na may isang pagawaang pinapasukan ng maraming dalaga..... Huwag, mga ginoo, ang putol ni Isagani unahin muna natin ang mga paraang hindi mahalay.... Paparoon ako sa bahay ni G. Pasta at kung wala akong mapala, ay saka na ninyo gawin, ang ibig gawin sa mga mananayaw at mga mangbuburda. Napahinuhod sila sa palagay at nagkasundong si Isagani ay makipag-usap kay G. Pasta sa araw ding yaon at sa kinahapunan ay ipababatid sa Unibersidad, sa kaniyang mga kasama, ang nangyari sa pakikipagkita. XV SI G. PASTA Si Isagani ay naparoon sa bahay ng abogado, isa sa mga may tanging katalinuhan sa Maynila na pinagtatanungan ng mga prayle sa kanilang malalaking kagipitan. Nag-antay ng kaunti ang binata, sapagka't maraming ipinagtatanggol ang naroroon, nguni't dumating din ang taning na ukol sa kaniya at pumasok sa gawaan o _bufete_ gaya ng karaniwang tawag sa Pilipinas. Tinanggap siya ng manananggol-usap sa pamagitan ng isang mahinang ubo at tinitingnang palihim ang kaniyang mga paa; hindi tumindig ni hindi man lamang siya pinaupo at nagpatuloy sa pagsusulat. Nagkaroon si Isagani ng panahon upang matyagan siya at kilalanin. Malaki ang itinanda ng abogado, ubanin na at ang kaniyang upaw ay halos laganap sa boong tuktok. Ang kaniyang mukha'y pasumangot at matigas. Sa gawaan, ang lahat ay tahimik; walang nadidingig kungdi ang anasan ng mga tagasulat o nangagsasanay na gumagawa sa kanugnog na silid: ang kanilang mga panitik ay gumagaralgal na wari'y nakikipagtunggali sa papel. Natapos din ang manananggol sa sinusulat, binitiwan ang panitik, itinaas ang ulo, at ng makilala ang binata, ay nagliwanag ang mukha, at malugod siyang kinamayan. Aba, binata!.... nguni't umupo kayo, patawarin ninyo.... hindi ko napunang kayo pala. ?At ang inyong amain? Lumakas ang loob ni Isagani at inakalang mapapabuti ang kaniyang lakad. Isinalaysay niyang lahat ang nangyari, na pinag-aaralang mabuti ang napapala ng kaniyang sinasabi. Pinakinggang walang katigatigatig ni G. Pasta ang simula, at kahi't batid niya ang lakad ng mga nag-aaral, ay nagmamaangmaangan upang ipakilala na wala siyang pakialam sa mga kamusmusang iyon, nguni't ng maramdaman ang pakay sa kaniya at nadingig na natutukoy sa Vike-Rektor, mga prayle, Kapitang General, panukala at ibp., ang mukha niya'y untiunting nagdilim at nagtapos sa pagbulalas ng: Ito ang lupain ng mga panukala! Nguni't ituloy, ituloy ninyo. Hindi nanglupaypay si Isagani: sinabi ang kapasiyahang ibibigay at nagtapos sa pagpapahayag ng pagkakatiwala ng kabinataan na siya, si G. Pasta, ay mamamagitna ng sang-ayon sa kanila sakaling si D. Kustodio ay sumangguni sa kaniya, gaya ng maaasahan. Hindi nangahas si Isaganing sabihin na _pagpayuhan_ dahil sa ngibit na ipinamalas ng manananggol. Nguni't may takda ng gagawin si G. Pasta, na dili iba't ang huwag manghimasok sa bagay na iyon, ni sumangguni, ni pagsanggunian. Alam niya ang nangyari sa Los Banos, batid niyang may dalawang pangkat at hindi si P. Irene ang tanging bayani na nasa dako ng mga nag-aaral, ni hindi siya ang nagpalagay ng pagdaraan ng kasulatan sa Lupong ng Paaralan, kundi lubos na kaiba. Si P. Irene, si P. Fernandez, ang _kondesa_, isang mangangalakal na nakakikinikinita nang makapagbibili ng kagamitang ukol sa bagong Akademia at ang mataas na kawaning nagtukoy ng iba't ibang kapasiyahang-hari ay mangagtatagumpay na sana, ng ipinaalaala ni P. Sibyla, upang magkapanahon, ang Kataastasang Lupon. Ang lahat ng bagay na ito'y natatala sa alaala ng abogado; kaya't ng matapos makapagsalita si Isagani, ay tinangkang lituhin ito sa pariway na mga pangungusap, guluhin at ilipat ang usapan sa ibang bagay. Oo! ang sabi na inilawit ang labi at kinamot ang upaw walang mangunguna sa akin sa pag-ibig sa tinubuan at paghahangad ng pagkakasulong, datapwa'y.... hindi ako makasugba.... hindi ko masabi kung batid ninyo ang aking kalagayan, isang kalagayang lubhang maselang.... marami akong pag-aari.... kailangan akong kumilos sa loob ng isang masusing pagkataros.... isang pagsugba.... Ibig lituhin ng abogado ang binata sa pamag-itan ng maraming salita at nagsimula ng pagtukoy sa mga batas, sa mga kapasiyahan, at napakarami ang nasabi, na hindi ang bata ang nagulo kundi siya sa sarili ang halos nagulo sa isang pasikot sikot na kababanggit. Hindi po mangyayaring hahangarin naming ilagay kayo sa kagipitan ang mabanayad na sagot ni Isagani Iligtas kami ng Lumikha sa pagbibigay gambala sa mga taong ang kanilang buhay ay lubhang kailangan ng ibang pilipino! Datapwa'y kahi't napakaunti ang nababatid ko tungkol sa mga batas, mga kautusang hari, mga lathala at mga kapasiyahang umiiral sa ating bayan, ay hindi ko inaakalang magkaroon ng kasamaan ang makitulong sa mga adhikain ng pamahalaan, ang punyagiin ang siya'y maalinsunod na mabuti; iisang layon ang aming inuusig at sa kaparaanan lamang kami nagkakaiba. Ang manananggol ay napangiti: ang binata'y napadadala sa ibang landas at doon niya lilituhin, lito na nga. Diyan nga naririyan ang _kid_, sa karaniwang sabi; hindi nga ba kapuripuri ang tumulong sa pamahalaan pag ang pagtulong ay sa pamag-itan ng pangangayupapa, alinsunurin ang kaniyang mga kapasiyahan, ang tuwid na katuturan ng mga batas na katugon ng tuwid na paghahaka ng mga namamahala at hindi malalaban sa unang una at karaniwang paraan sa pagkukuro ng mga ginoong may hawak ng ikaaanyo ng mga taong bumubuo ng isang kapisanan. At dahil dito ay masama, karapatdapat parusahan, sapagka't nakahahalay sa batayan ng kapangyarihan, ang gumawa ng isang bagay na laban sa kaniyang mga munakala kahi't na inaakalang mabuti kay sa nanggagaling sa pamahalaan, sapagka't ang gayong kagagawan ay makasusugat sa kaniyang katibayan na siyang batayan ng alin mang pamamahala sa mga bayang sakop. Ang matandang abogado, sa pananalig na ang mga tinurang iyon ay nakalito kay Isagani, ay nagpakabuti sa kaniyang silyon ng walang kaimik-imik, kahi't na sa loob niyang sarili ay nagtatawa. Gayon man, ay tumugon si Isagani. Inakala ko, na ang mga Pamahalaan ay dapat humanap ng ibang batayang lalong matibay kailan pa man at nadadawal.... Ang pinagbabatayang lakas ng mga pamahalaang ukol sa nasasakop ay siyang pinakamahina sa lahat, sapagka't wala sa kanila kundi nasa mabuting kalooban ng mga nasasakupan samantalang ibig kilalanin ang gayon.... Ang batayang katwiran ay siyang inaakala kong lalong matibay. Itinaas ng abogado ang ulo; !ano! ?ang binatang iyon ay nangangahas tumutol at makipagtalo sa kaniya, siya, si G. Pasta? ?Hindi pa lito sa kaniyang mabigkas na pangungusap? Binata, nararapat iwan sa isang dako ang mga hakang iyan, sapagka't mapanganib, ang hadlang ng manananggol na inginiwi ang mukha Ang sinasabi ko sa inyo ay dapat na bayaang gumawa ang pamahalaan. Ang mga pamahalaan ay itinatag upang ikagaling ng mga bayan, at upang makatupad ng lubos sa layunin niya ay dapat umalinsunod sa kahilingan ng mga namamayan na siyang lalong nakababatid ng kanilang mga kailangan. Ang mga bumubuo ng pamahalaan ay mga mamamayan din at yaong mga may lalong kasapatan. Nguni't sa dahilang sila'y tao, ay maaaring magkamali, at hindi nararapat na huwag pansinin ang sa ibang haka. Dapat magtiwala sa kanila, ibibigay nilang lahat. May isang sawikaing likas na kastila, na ang sabi'y: ang hindi umiiyak ay hindi nakasususo. Ang hindi hinihingi ay hindi ipinagkakaloob. Baliktad! ang sagot ng abogado na tumawang pakutya sa pamahalaan ay pasaliwa ang nangyayari...... Datapwa'y biglang napahinto na wari'y nakapag-wika ng higit sa nararapat at tinangkang gamutin ang kaniyang pagkabulalas. Pinagkalooban tayo ng pamahalaan ng mga bagay na hindi natin hiniling, ni hindi natin mahihiling.... sapagka't ang paghiling.... ang paghiling ay nagpapakilalang may pagkukulang at dahil doon ay hindi gumaganap sa kaniyang katungkulan.... pagpayuhan siya ng isang paraan, tangkaing ibunsod siya, huwag nang siya'y tunggaliin, ay isang pagsasapantahang siya'y mangyayaring mamali, at sinabi ko na nga sa inyong ang mga gayong paghahaka'y laban sa kabuhayan ng mga pamahalaang ukol sa nasasakop.... Ang bagay na ito'y hindi batid ng karamihan at hindi alam ng mga binatang nagdadalosdalos, hindi nila kilala, ayaw kilalanin ang lubhang kaibayong ibubunga ng paghingi.... ang kasagwaang taglay ng panukalang iyan...... Ipagpatawad po ninyo ang putol ni Isagani na namuhi sa mga pangangatwirang ginamit sa kaniya ng abogado pag sa makatwirang paraan ang isang bayan ay humihingi ng ano man sa isang pamahalaan ay sapagka't inaakalang mabuti at nalalaang pagkalooban siya ng isang kabutihan, at ang kagagawang ito, ay hindi dapat makamuhi sa kanya kundi bagkus pa ngang dapat makagalak; humihingi sa ina, sa inainahan ay hindi, magpakailan man. Ang pamahalaan sa ganang pahat kong pag-aakala, ay hindi isang may laganap na paningin na nakikita't napaglalaanan ang lahat ng bagay, at kahi't na maging gayon, ay hindi mangyayaring mamuhi, sapagka't naririyan ang Pananampalataya na walang ginagawa kundi maghihingi sa Dios na nakakikita at nakakikilala ng lahat ng bagay, at kayo man ay humihingi at humihiling ng maraming bagay sa mga hukuman ng pamahalaan ding iyan, at ni ang Dios, ni ang pamahalaan hanggang sa ngayon ay hindi pa nagpapahalata ng kamuhian. Nasa sa budhi ng lahat na ang pamahalaan, dahil sa siya'y itinatag ng mga tao, ay nangangailangan ng tulong ng iba, nangangailangang ipakita at iparamdam sa kaniya ang katunayan ng mga bagay bagay. Kayo na sa sarili ay hindi naniniwalang lubos sa katotohanan ng inyong mga ikinatwiran; kayo sa sarili'y alam ninyong marahas at di natutungtong sa matuwid ang pamahalaan, na, upang makapagparangal ng kalakasan at pagkamapagsarili, ay nagkakait ng lahat ng bagay sa katakutan o sa kakulangang tiwala, at ang mga bayan lamang na dinadahas at inaalipin ay siya lamang may katungkulang huwag humingi ng kahi't ano magpakailan man. Ang isang bayang nasusuklam sa kaniyang pamahalaan ay walang dapat hilingin dito kundi ang iwan ang pamamahala. Ang matandang abogado ay ngumingiwi at pinaiiling-iling ang ulo, tanda ng di kasiyahang loob at hinahaplos ng kamay ang kaniyang upaw; pagkatapos, sa isang pananalitang mapag-ampon na wari'y may pagkahabag ay nagsabing: Hm! masamang aral iyan, masamang palagay, !hm! !Napagkikilalang kayo'y bata at wala pa kayong pagkatalos sa ukol sa kabuhayan! Tingnan ninyo ang nangyayari sa Madrid sa mga binatang walang muwang na humihingi ng maraming pagbabago: lahat sila'y pinararatangang mga nag-uusig ng paghiwalay, marami ang hindi makapangahas na umuwi, nguni't gayon man ay ?ano ang kanilang mga hinihingi? Mga banal na bagay, matatanda na't hindi makasasama sapagka't lubos nang kilala.... Datapwa'y may mga bagay na hindi ko maipaliliwanag sa inyo, mga lubhang maselang.... siya.... ipinagtatapat ko sa inyong may iba pang katwiran, bukod sa mga tinuran na, na naguudyok sa isang matinong pamahalaan upang kailan man ay huwag dumingig sa mga kahilingan ng isang bayan...... hindi.... mangyayari ding makatagpo tayo ng mga pinunong palalo at mahangin ang.... nguni't mayroon ding ibang katwiran.... kahi't na ang hinihingi ay yaong lalong nararapat.... ang mga pamahalaan ay may iba ibang palakad...... At ang matanda'y nag-aalinlangang nakatitig kay Isagani, at pagkatapos ay tumalaga na sa isang bagay, ikinumpay ang kamay na wari'y may inilalayong paghahaka sa kaniyang pag-iisip. Nahuhulaan ko ang inyong ibig sabihin ang patuloy ni Isagani na ngumiting malungkot ibig ninyong sabihin na ang pamahalaang ukol sa nasasakupan, yamang natatatag ng hindi lubos na wasto at sa dahilang nananangan sa mga palapalagay...... Hindi, hindi, hindi iyan, hindi! ang biglang hadlang ng matanda na nagpakunwaring may hinahanap sa kaniyang mga papel hindi, ang ibig kong sabihin.... nguni't ?nasaan kaya ang aking salamin sa mata? Hayan po ani Isagani. Ikinama ni G. Pasta ang kaniyang salamin, waring may binasang ilang kasulatan, at ng makitang inaantay siya ng binata ay nagwikang pautal-utal: May ibig akong sabihing isang bagay.... ibig kong sabihin, nguni't nakalimutan ko na.... kayo sa inyong kapusukan, ay pinigil ninyo ako.... isang bagay na walang malaking kabuluhan.... Kung alam lamang ninyo kung papaano ang ulo ko, !napakarami kasi ng aking gagawin! Naramdaman ni Isaganing siya'y iniaaboy na. Kung gayon, ang sabing sabay tindig kami ay...... Ah!.... mabuti pang bayaan na ninyo sa kamay ng pamahalaan ang bagay na iyan; siya na ang bahalang magpapasiya diyan ng alinsunod sa kaniyang maibigan.... Sinasabi ninyong ang Vike-Rektor ay laban sa pagtuturo ng wikang kastila, marahil nga'y gayon, nguni't hindi sa panukala kundi sa paraan ng panukalang iyan. Sinasabing ang Rektor na paparito ay may dalang panukalang pagbabago ng pagtuturo.... magantay kayo ng kaunti, bigyan ninyo ng panahon ang panahon, mangagaral kayo, sapagka't nalalapit na ang _examen_ at !putris yata! kayong mabuti nang magwikang kastila at maluwag na magsalita ?ano't nakikihimasok pa sa gulo? ano pa ang hangad ninyong bukod na ituro? !Matitiyak na si P. Florentino ay kaisa ko sa pasiya! Ipakikumusta ninyo...... Kailan pa man ay kabilinbilinan sa akin ng aking amain ang sagot ni Isagani na alalahanin ko ang iba gaya ng pag-aalaala ko sa sarili.... hindi ako naparito ng dahil sa akin, naparito ako sa ngalan ng mga nasa sa kalagayang lalo pang aba..... A, putris! gawin nila ang ginawa ninyo, sunugin nila ang kanilang kilay sa pag-aaral at maging upawin silang gaya ko sa pagsasaulo ng boo boong salaysay.... At inaakala kong kung kaya kayo nakapagsasalita ng wikang kastila ay sapagka't pinag-aralan ninyo; !kayo'y hindi taga Maynila ni anak ng kastila! Pag-aralan nila ang pinag-aralan ninyo at gawin nila ang ginawa ko.... Ako'y naging alila ng lahat ng prayle, ipinagluto ko sila ng _khokolate_, at samantalang ang kanan ko'y ipinanghahalo sa _batidor_ ay pigil ko sa kaliwa ang gramatika, nag-aaral ako at, salamat na lamang sa Dios, hindi ako nagkailangan ng iba pang mga guro, ni iba pang akademia, ni mga pahintulot ng pamahalaan.... Paniwalaan ninyo ako; !ang ibig na mag-aral ay nakapag-aaral at natututo! Nguni't ilan na sa mga ibig na matuto ang makaaabot sa inabot ninyo? Isa sa isang libo, at yaon pa man! Pskh! ?at ano pa ang kailangan ng higit pa roon? ang sagot ng matanda na ikinibit ang balikat Ang mga abogado'y labis na, ang marami'y pumapasok na lamang na taga sulat. ?Mga mediko? sila sila'y nagmumurahan, nag-uupasalaan at nagkakamatayan dahil sa pag-aagawan sa isang gagamutin.... !Bisig, ginoo, ang kailangan natin ay bisig na ukol sa pagtatanim! Nakilala ni Isagani na nag-aaksaya siya ng panahon, nguni't tumugon: Tunay nga ang sagot maraming abogado at mediko, nguni't hindi ko masasabing lumalabis, sapagka't mayroon tayong mga bayang wala ng isa man sa kanila; nguni't kung marami man sa bilang, marahil ay kulang sa mabuti. At yayamang hindi mapipigil na mag-aral ang kabataan at dito'y wala na namang ibang _karrera_ ?bakit babayaang masayang ang kanilang panahon at pagsisikap? Kung ang kasiraan ng pagtuturo ay hindi makahadlang na ang marami'y maging abogado o mediko, kung tayo'y magkakaroon din lamang ?bakit hindi pa mabubuti? at gayon man, kahi't na ang nasa'y gawing lupain ng mga manananim ang lupaing ito, isang lupain ng mga manggagawa sa lupa, at patayin sa kaniya ang lahat ng gawaing isip, ay hindi ko maunawa ang kasamaan ng patalinuhin ang mga manananim at mga manggagawang lupang iyan, bigyan man lamang sila ng isang pinag-aralang magpahintulot sa kanila, pagkatapos, na mawasto at magwasto ng kanilang mga gawain, na ilagay baga sila sa kalagayang mawatasan ang maraming bagay na hindi batid sa ngayon. Bah, bah, bah! ang bulalas ng abogado na ikinumpay ng palikawlikaw sa hangin ang kamay na waring ibig bugawin ang mga paghahakang nabanggit upang maging mabuting mang-aani ay hindi kailangan ang maraming _retorika_. !Pangarap, maling akala, buko ng pag-iisip! !Siya! ?ibig baga ninyong sumunod sa isang hatol? At tumindig, masuyong ipinatong ang kamay sa balikat ng binata, at nagpatuloy: Bibigyan ko kayo ng isang lubhang mabuti, sapagka't nakikita kong kayo'y matalino at ang hatol ay hindi mapapagayon lamang. ?Magaaral kayo ng panggagamot? Kung gayon ay magkasiya kayo sa pag-aaral ng kung papaano ang paglalagay ng tapal at pagpapasigid ng linta at huwag ninyong panghimasukan ang pagpapabuti o pagpapasama ng kalagayan ng inyong kapuwa. Pag kayo'y _likenkiado_ na, ay mag-asawa kayo sa isang dalagang mayaman at mapanata, pagpilitan ninyo ang makapanggamot at makasingil na mabuti, layuan ninyo ang lahat ng bagay na may pakialam sa kalagayan ng bayan, magsisimba kayo, magkumpisal at makinabang pag ang iba'y gumagawa ng gayon, at makikita ninyong pagkatapos ay pasasalamat kayo sa akin at ang gayo'y makikita ko kung ako'y buhay pa. Palagi ninyong aalalahanin na ang lalong wastong paglingap ay ang lingapin muna ang sarili; walang dapat hanapin ang tao sa mundo kundi ang lalong malaking kaligayahan ng kaniyang sarili, gaya ng sabi ni Bentham; pag kayo'y nanghimasok sa mga kaululan, ay hindi kayo magkakaroon ng _karrera_, ni hindi kayo magkakaasawa, ni hindi kayo magiging anoman. Pag-iiwananan kayo ng lahat at ang una unang magtatawa sa inyong kalinisang ugali ay ang inyo ring mga kababayan. !Maniwala kayo sa akin, ako'y maaalaala din ninyo at sasabihin ninyong may katwiran ako pag kayo'y nagkaroon na ng ubang kagaya ko, mga ubang kagaya nito! At hinipo ang iilan niyang buhok na puti ng matandang abogado na ngumiti ng malungkot at iniling-iling ang ulo. Pag nagkaroon na ako ng mga ganiyang uban, ginoo, ang sagot na malungkot din ni Isagani at pag inilingon ko ang aking paningin sa nakaraan at makita kong wala akong ginawa kundi ang ukol sa sarili, na hindi ginawa ang mangyayaring gawin at dapat kong gawing ukol sa bayang nagbigay sa akin ng lahat ng bagay, ukol sa mga namamayang tumutulong sa aking kabuhayan, ang bawa't uban ay magiging isang tinik sa akin, at hindi ko sila ikadadangal kundi bagkus ikahihiya! At masabi ito ay yumuko at umalis. Napatigil ang abogado sa kaniyang kinalalagyan, na ang mata'y susulingsuling. Nadingig ang mga yabag na lumalayong untiunti at muling umupo na bumubulong: Kaawaawang binata! Ang mga ganiyan ding haka ay sumagi isang araw sa aking pag-iisip! ?Maanong ang lahat ay makapagsabing: ginawa ko ito ng dahil sa aking bayan, iniuukol ko ang aking buhay sa ikabubuti ng lahat....? !Putong na laurel, na pigta ng katas ng kamansa, mga dahong tuyo na nagkakanlong ng mga tinik at mga uod! !Hindi iyan ang kabuhayan, iyan ay hindi nagbibigay ng kakanin, ni hindi nagdudulot ng karangalan; ang mga laurel ay bahagya nang magamit sa isang sawsawan.... ni hindi nagbibigay ng katiwasayan.... ni hindi nagpapanalo ng mga usap, kundi tiwali pa nga! Ang bawa't bayan ay may kaniyang hilig, gaya rin ng kaniyang singaw ng lupa at kaniyang mga sakit, na iba sa singaw ng lupa at mga sakit ng ibang bayan! At idinugtong pagkatapos: Kaawaawang binata!.... Kung ang lahat sana'y nag-iisip at gumagawa ng gaya niya, ay hindi ko sinasabing hindi.... !Kaawaawang binata! !Kaawaawang Florentino! XVI ANG MGA KAPIGHATIAN NG ISANG INSIK Nang kinagabihan ng Sabado ring yaon, ang insik na si Quiroga na nagnanasang makapagtatag ng isang _konsulado_ ng kaniyang bansa, ay naghanda ng isang hapunan sa itaas ng kaniyang tindahan na nasa daang Eskolta. Maraming dumalo sa kaniyang pista: mga prayle, mga kawani, mga militar, mga mangangalakal, lahat ng kaniyang mga suki, mga kasama o mga ninong, ay pawang nangaroroon; ang kaniyang tindahan ay siyang kinukunan ng lahat ng kailangan ng mga kura at ng mga kombento, tumatanggap ng _vale_ ng lahat ng kawani, mayroon siyang matatapat na alagad na masunurin at masisipag. Ang mga prayle ay hindi nanganganinganing dumaan ng mga buo buong oras sa kaniyang tindahan, maging sa pook na tanaw ng madla, maging sa mga silid na nasa loob, na, may mga kaayaayang kapulong.... Nang gabi ngang iyon, ang kabahayan ay may katangitanging anyo. Namumuno sa mga prayle at mga kawani na nangakaluklok sa mga uupang Viena at mga mumunting bangkong maitim ang kahoy at ang uupan ay marmol na galing sa Kanton, sa harap ng mga mumunting dulang na parisukat, at nangaglalaro ng tresillo o nangag-uusap usap, sa tulong ng maningning na liwanag ng mga ginintuang lampara o ng kukutakutatap na ilaw ng mga parol insik na may matitingkad na palamuting borlas na sutla. Sa mga dingding ay magulong nagkakahalo ang mga panooring payapa at bughawin na gawang Kanton at Hongkong, na kasama ng mga _kromo_ ng mga babaing naglilingkod sa mga sultan, mga babaing halos hubad, mga larawan ng Kristo na mukhang babai, ng kamatayan ng banal at ng makasalanan, na pawang yari sa mga pagawaang hudio sa Alemania upang ipagbili sa mga bayang katoliko. Naroroon din ang mga larawang insik na nasa pulang papel na may isang lalaking nakaupo na ang anyo'y kagalanggalang, mapayapa at nakangiti, sa likuran nito'y may nakatayong aliping napakapangit, na ang pigil ay isang sibat na ang talim ay malapad at matalas: tinatawag na Mahoma ng mga taga roon at tinatawag na Santiago ng ilan, hindi namin maalaman kung bakit; ang mga insik naman ay hindi nagpapaliwanag tungkol sa pagkakakilalang iyon sa dalawang pangalan. Manga putok ng botella ng Khampagne, bungguan ng mga kopa, tawanan, usok ng tabako at isang tanging amoy ng bahay insik, na may halong pebete, apian at mga imbak na bungang kahoy ang nagiging kabuoan ng lahat ng iyon. Suot wari'y mandarin, na bughaw ang _borlas_ ng kopia, ay nagpapalakadlakad sa mga silid, si insik Quiroga, na tuwid at unat na unat, na pasulyapsulyap na waring sinisiyasat kung walang nangduduwit ng ano man. Datapwa'y kahi't na taglay ang gayong di pagtitiwalang likas sa kaniya ay nakikipagkamayan, binabati ang ilan sa tulong ng mga masuyo at pakumbabang ngiti, at ang ilan ay bating mapag-ampon, at ang iba'y bating palibak na waring ang ibig sabihin ay: Alam ko na! hindi kayo naparito ng dahil sa akin kundi dahil sa aking hapunan. May katwiran si insik Quiroga. Yaong matabang ginoo na pumupuri sa kaniya at nagsasabi ng pangangailangan ng isang _konsulado_ ng insik dito sa Maynila, na ang ibig manding sabihin ay walang makagaganap sa katungkulang iyon liban na kay Quiroga, ay si G. Gonzalez na pumipirmang _Pitili_ kung tinutuligsa sa mga tudling ng pahayagan ang pagparito ng insik. Yaong isa na may kagulangan na at sinisiyasat na malapit na malapit ang mga bagay bagay, ang mga lampara, at mga _kuadro_, at ibp., at ngumingiwi at bumubulalas ng padusta, ay si G. Timoteo Pelaez, ama ni Juanito, mangangalakal na nangangalandakan ng laban sa pakikiagaw ng mga insik na naghahapay sa kaniyang kalakal. At ang isa, ang nasa dako pa roon, iyong kayumangging ginoo, payat, na ang paningin ay magaslaw at banayad ang ngiti, ay yaon ang bantog na may kagagawan ng ukol sa mga pisong mehikano na nagbigay ng di kakaunting sama ng loob sa isang kinakalong ni Quiroga; ang kawaning iyon ay kilala sa Maynila dahil sa katalasan! Ang nasa malayolayo pa, yaong kung tumingin ay pairap at hindi husay ang bigote ay siyang kawaning kinikilalang lalong karapatdapat sapagka't nagkaroon ng katapangang magsalita ng laban sa pangangalakal ng mga billete sa loteria na ginagawa ni Quiroga at ng isang babaing bantog sa mga lipunan sa Maynila. Sadya ngang kung hindi man ang kalahati ay ang dalawa ng katlong bahagi ng mga billete ay dinadala sa kainsikan at ang nalalabing kaunti sa Maynila ay ipinagbibiling may patong na sikolo. Lubos ang pananalig ng tinurang ginoo na sa balang araw ay mapapasa-kaniya ang pinakamalaking tama, kaya't muhing muhi sa mga gayong kagagawan. Samantala nama'y nagtatapos ang hapunan. Mula sa kakainan ay umaabot sa kabahayan ang mga bahagi ng talumpati, tawanan, mga pagsalangsang, halakhakan.... Ang pangalan ni Quiroga ay paulit-ulit na nadidingig, na kahalo ng mga salitang _konsul_, pagpapantaypantay, mga karapatan.... Ang may piging, na hindi kumakain ng lutong Europa, ay nakikitungga na lamang maminsanminsan sa kaniyang mga panaohin, at nangangakong makikisabay sa pagkain ng mga hindi nakadulog sa unang hain. Nakapaghapunan na si Simoun ng dumating at nakikipag-usap, sa kabahayan, sa ilang mangangalakal na nangagsisidaing dahil sa kalagayan ng paghahanap buhay: masama ang lakad ng lahat, nahihinto ang pangangalakal, ang pakikipagsuklian sa Europa ay napakataas ang halaga; nangagsisihingi ng liwanag sa mag-aalahas o inuudyukan siya ng ilang paraan sa pag-asang sasabihin sa Kapitan General. Sa bawa't kaparaanang ipalagay ay tinutugunan ni Simoun ng isang ngiting pakutya't paglibak. !Ba! !kaululan! hanggang sa nang mamuhi na ang isa, ay itinanong ang kaniyang haka. Ang aking haka? ang tanong pag-aralan ninyo kung bakit lumulusog ang ibang bansa at gayahan ninyo sila. At bakit nangagsisilusog, G. Simoun? Kinibit ni Simoun ang kanyang balikat at hindi sumagot. Ang mga gawain sa daongan na nakabibigat sa pangangalakal at ang daongang hindi mayariyari! ang buntonghinga ni G. Timoteo Pelaez ay isang kayo ni Guadalupe, gaya ng sabi ng anak ko, na hinahabi at kinakalas.... ang mga buwis.... At dumadaing kayo! ang bulalas ng isa At ngayong kapapasiya pa lamang ng General ng pagpapagiba ng mga bahay na pawid! !Kayong may maraming _hierro galvanizado_! Oo ang sagot ni G. Timoteo nguni't ang nagugol ko naman sa kapasiyahang iyan! At saka ang pagpapagiba'y hindi pa gagawin kundi sa loob ng isang buwan, hanggang dumating ang kurisma; mangyayaring may dumating pang iba.... ang ibig ko sana'y ipagiba ngayon din, datapwa't.... Bukod sa rito, ano ang ibibili sa akin ng mga may ari ng bahay na iyan sa pawang maralita? Mangyayari ding mabili ninyo ng murang mura ang kanilang mga bahay.... At pagkatapos ay lakaring pawalang bisa ang kautusan at ipagbiling muli, na ibayo ang halaga....! Naiyan ang isang kalakal! Si Simoun ay ngumiti ng ngiti niyang malamlam, at sa dahilang nakitang sumasalubong din si insik Quiroga ay iniwan ang mga madainging mangangalakal upang batiin ang magiging _konsul_. Babahagya pa lamang siyang nakita nito ay nawala na ang anyong may kasiyahang loob at ang mukha'y iginaya sa mga mangangalakal, at yumuko ng bahagya. Iginagalang na lubha ng insik na si Quiroga ang mag-aalahas, hindi lamang sa dahilang kilala niyang mayaman, kundi dahil sa mga bulungbulungang umano'y kaututang dila ng Kapitan General. Nababalitang inaayunan ni Simoun ang mga hangarin ng insik, kasang-ayon sa ukol sa _konsulado_, at sa gitna ng mga banggitin, mga parunggit at mga _puntos suspensivos_ ay tinukoy na siya ng isang pamahayagang laban sa insik, sa isang nabantog na pakikipagsagutan sa isang kasamang kampi sa mga may buhok. Idinaragdag pa ng ilan kataong malumanay na iniuudyok sa Kapitan General ng Eminenkia Negra na gamitin ang mga insik sa pagsugpo sa matibay na karangalan ng mga taga rito. Upang maging masunurin ang isang bayan aniya ay walang paraang gaya ng duhagihin at ipakilala sa kaniya ang sariling kaabaan. Madaling nagkaroon ng isang pagkakataon. Ang mga balangay ng mga _mestiso_ at ng mga _naturales_ ay nangagmamanmanan at ginagamit ang kanilang katapangan at kasipagan sa paghihinala at di katiwalaan. Isang araw, sa misa, ang kapitan sa naturales na nakaupo sa bangkong nasa dakong kanan at lubhang payat, ay nakaisip na pagpatungin ang kaniyang mga paa, na anyong _nonkhalant_, upang lumakilaki sa wari ang kaniyang mga pigi at maipamalas ang kaniyang mainam na sapatos; ang sa mestiso namang naluluklok sa kabilang ibayo, sa dahilang may _juanete_ at hindi mapagpatong ang paa dahil sa katabaan at buyunin ay umanyo namang ibinikaka ang kaniyang mga hita upang malantad ang tiyang nakukulong ng isang _khaleko_ na walang kakuton kuton na napapalamutihan ng isang magandang tanikalang ginto at brillante. Ang dalawang pangkatin ay nagkapakiramdaman at nagsimula na ang paghahamok: sa sumunod na pagsisimba, ang lahat ng mestiso, pati ng mga lalong payat, ay pawang may mga buyon at ibinikakang mabuti ang mga hita na waring nangangabayo: lahat ng naturales ay pinagpatong ang kanikanilang paa, sampu ng lalong matataba, kaya't may kabisa tuloy na umarinkin. Ang mga insik na nakakita sa kanila, ay gumamit naman ng kanilang anyo: nangagsiupong gaya ng kung nasa sa kanilang tindahan, ang isang paa'y baluktot at nakataas, ang isa'y nakabiting kukuyakuyakoy. Nagkaroon ng mga tutulan, mga kasulatan, mga _expediente_, at ibp., ang mga kuadrilyero ay matuling nangagsipanandata upang pasimulan ang paghahamok ng magkakababayan, ang mga kura ay galak na galak, ang mga kastila'y nasasayahan at ang lahat ng ito'y pinagkakakitaan ng salapi, hanggang sa pinigil ng General ang kaguluhan sa pamagitan ng pag-uutos na sila'y mangag-upuang kagaya ng insik, sa dahilang ang mga ito'y siyang bumabayad ng lalong malaki, kahi't hindi siyang lalong katoliko. At dito nangyari ang kagipitan ng mga mestiso at naturales, na, sa dahilang makikipot ang salawal ay hindi makagaya sa insik. At upang ang nasang duhagihin sila'y mabunyag, ay ginanap ang kautusan ng boong karingalan at ginamitan ng mga sangkap, nilibid ang simbahan ng isang pulutong na kabayuhan, samantalang ang lahat ng nasa loob ay pinapawisan. Ang usapin ay nakarating sa Espana, nguni't doo'y naulit ding sa dahilang ang nagbabayad ng lalong malaki ay ang mga insik ay mangyayaring pairalin ang kanilang ibigin sampu sa mga _keremonias religiosas_, kahi't pagkatapos ay tumakwil sa pananampalataya at libakin ang pagkakristiano. Nasiyahang loob ang mga naturales at mestiso at pinag-aralan nila ang hindi pag-aaksaya ng panahon sa mga gayong bagay na walang kabuluhan. Sinuyosuyo ni Quiroga si Simoun sa tulong ng kaniyang haluang pananalita't ngiting napakamakumbaba; ang kaniyang tingig ay napakamahimok, paulit-ulit ang kaniyang yuko, nguni't pinutol ng mag-aalahas ang kaniyang pangungusap at itinanong sa kaniyang bigla: Naibigan baga ang mga galang? Sa tanong na ito'y napawing wari'y pangarap ang sigla ng kalooban ni Quiroga; ang tingig na dating mahimok ay naging mahinagpis, lalo pang nagpakayukoyuko at matapos pinapagdoop ang mga kamay na itinaas na pantay mukha, anyong pagbati sa kainsikan, ay dumaing ng: Uu, sinyo Simoun! !akieng lugi, akieng hughog! Bakit, insik Quiroga, kayo'y lugi at hughog? !at ganyang karami ang botella ng _khampagne_ at mga panaohin! Ipinikit ni Quiroga ang kaniyang mga mata at ngumiwi. !Hss! Ang nangyari ng hapong iyon, ang naging hanggan ng mga galang, ay nakapaghughog sa kaniya. Si Simoun ay ngumiti: kapag ang isang mangangalakal na insik ay dumadaing ay sapagka't mabuti ang lagay; kapag ang ipinamalas ay waring mabuting mabuti ang kaniyang lakad ay sapagka't nakikinikinita ang isang pagkalugi o magtatanang tungo sa kanyang bayan. Kayo mo hienne alam akieng lugi, akieng hughog? !A, sinyo Simoun, akieng hapay! At upang lalong maipabatid ng insik ang kaniyang kalagayan ay sinabayan ang salitang hapay ng anyong pagpapatimbuwang. Ibig ibig ni Simoun na siya'y pagtawanan, nguni't nagpigil at sinabing wala siyang ano mang nalalaman, wala, walang wala. Dinala siya ni Quiroga sa isang silid, na inilapat na mabuti ang pinto, at ipinaliwanag sa kaniya ang sanhi ng kasawian ng insik. Ang tatlong galang na brillante na hiningi kay Simoun upang ipakita sa kaniyang asawa, ay hindi sadyang para rito, kaawaawang india na nakukulong sa isang silid, na waring isang babaing insik, kundi para sa isang maganda at kaayaayang babaing kaibigan ng isang mataas na tao, na kailangan niya ang tulong, dahil sa isang kalakal na pagtutubuan niya ng mga anim na libong piso. At sa dahilang ang insik ay walang kabatiran sa mga maiibigan ng babai at nasa niyang magpakita ng gara, ay hiningi ang tatlong pinakamabuting galang na mayroon ang mag-aalahas, na tatlo o apat na libo ang halaga ng bawa't isa. Ang insik ay nag-anyong walang malay at sa tulong ng kaniyang mahimok na ngiti ay sinabi sa babaing pumili ng maibigan; nguni't ang babai, lalong walang muwang at lalo pa manding mahimok, ay nagpahayag na ibig niya ang tatlo, at kinuhang lahat. Si Simoun ay humalakhak. A, sinyolia! !akieng lugi, akieng hoghog! ang sigaw ng insik na sabay ang pagtatampal sa sarili ng kaniyang maliliit na kamay. Patuloy din ang mag-aalahas sa katatawa. Huu! !masama tao, sigulo hienne tuto sinyola! ang patuloy ng insik na ginagalaw ang ulong masama ang loob Ano? bo hiya, kahi insiek sa akieng ako tao, !A, sigulo hienne tuto sinyola; kung sigalela belong pa konti hiya! Nahuli kayo, nahuli kayo ang bulalas ni Simoun na sabay sa pagtumbok ng marahan sa tiyan ng insik. At lahat tao hienge utang at hienne mayad ?ano iyan? at binilang sa kaniyang daliring may mahahabang kuko impelealo, opisia, tinienti, sunnalo, !a, sinyo Simoun, akieng talo, akieng hapay! Siya, siya na ang kadadaing ang sabi ni Simoun iniligtas ko kayo sa maraming opisyal na humihingi sa inyo ng salapi.... Sila'y pinautang ko ng huwag na kayong gambalain at batid kong hindi nila ako mababayaran...... Nguni, sinyo Simoun, kayo pautang sa opisia, ako pautang sa mamae, sinyola, malinelo, lahat tao...... Masisingil din ninyo! Akieng makasingil? !A, sigulo hienne po ikaw alam! !Pagtalo sa suga wala na mayad! Mamuti sa inyo melon konsu, maali habol, akieng wala.... Si Simoun ay nagiisip. Tingnan ninyo insik Quiroga, ang sabing wari'y natatanga ako ang maniningil ng utang sa inyo ng mga opisiyal at mga marinero, ibigay ninyo sa akin ang katibayan ng pagkakatanggap nila. Muling namighati si Quiroga; hindi siya binibigyan kailan man ng katibayan. Pag nangagsiparitong hihingi ng salapi, ay paparoonin ninyo sa akin; ibig kong iligtas kayo. Napasalamat ng lubos si Quiroga, nguni't nabalik na naman sa kaniyang mga pagdaing, tinukoy ang mga galang at inulit-ulit ang: Kung sigalela belon pa hiya! Putris! ang sabi ni Simoun na tinitingnang pasulyap ang insik na waring ibig hulaan ang nasa kalooban nangangailangan pa naman ako ng salapi at inaakala kong mababayaran ninyo ako. Nguni't ang lahat ay may kagamutan, ayaw kong mahapay kayo ng dahil lamang sa walang kabuluhang bagay na iyan. Siya, isang utang na loob at gagawin kong pito ang siyam na libong utang ninyo sa akin. Kayo'y nakapagpapasok sa aduana ng lahat ng lampara, mga bakal, mga pinggan, tanso, mga pisong mehikano; ?nagbibigay kayo ng armas sa mga kombento? Napaoo ang insik sa tulong ng tango; nguni't kailangan niyang sumuhol sa maraming tao. Lahat akieng bigay sa Pale! Kung gayon ay tingnan ninyo ang marahang patuloy ni Simoun kailangan kong ipapasok ninyo ang ilang kaha ng pusil na dumating ngayong gabi.... ibig kong itago ninyo sa inyong tindahan; hindi magkakasiyang lahat sa aking bahay. Si Quiroga'y nagulumihanan. Huwag kayong masindak, hindi kayo maaano: ang mga baril na iyan ay unti unting itatago sa ilang bahay, at pagkatapos ay gagawa ng pagsisiyasat at marami ang ibinibilanggo.... marami tayong kikitain sa paglakad na makawala ang mga napipiit. ?Batid na ninyo? Si Quiroga ay alinlangan; takot siya sa mga armas. Sa kaniyang mesa ay mayroon siyang isang rebolber na walang punlo na hindi niya hinihipo kailan man kundi lilingon munang nakapikit ang mata. Kung hindi ninyo magagawa ay hahanap ako ng iba, nguni't kailangan ko kung gayon ang aking siyam na libong piso upang padulasin ang mga kamay at ipikit ang mga mata. Siya, siya! ang sa huli'y sabi ni Quiroga nguni't huli ba malami tao? ?utos lekisa, ha? Nang bumalik sa kabahayan si Quiroga at si Simoun ay natagpuan ang mga galing sa paghapon na nangagtatalo: pinatabil ng _khampagne_ ang mga dila at nagpapagalaw sa mga utak ng ulo. Nangag-uusapang walang kakimikimi. Sa isang pulutong na may maraming kawani, ilang babai at si D. Kustodio, ay pinag-uusapan ang isang pasugo sa India upang pag-aralan ang ukol sa paggawa ng mga sapatos ng mga sundalo. At sinosino ang bumubuo? ang tanong ng isang babaing malaki. Isang koronel, dalawang opisyal at ang pamangkin ng General. Apat? ang tanong ng isang kawani ganyan na lamang ang lupon! ?at kung magkahati sa kapasiyahan? ?may pagkabatid man lamang kaya sa bagay na iyon? Iyan nga ang tanong ko ang dugtong ng isa ang sabi ko'y dapat pumaroon ang isang hindi kawal sa hukbo, isang walang hilig sa pagkamilitar.... sa halimbawa, isang manggagawa ng sapatos. Iyan nga ang sagot ng isang manghahango ng sapatos nguni't sa dahilang hindi bagay na magpadala ng isang indio ni ng isang makaw at ang tanging magsasapatos na kastila ay humihingi ng malaking sahod.... Datapuwa'y ?ano pa't pag-aralan ang sapin sa paa? ang tanong ng isang babaing malaki marahil ay hindi iuukol sa mga artillerong kastila! Ang mga indio ay maaring walang sapatos gaya nang kung nasa kanilang bayan. Siyang dapat !at ang kabang bayan ay lalong makapag-titipid! ang dugtong ng isang senorang balo na hindi nasisiyahan sa kaniyang sinasahod na _pension_. Nguni't unawain naman ninyo ang sagot ng isa sa mga kaharap, na kaibigan ng mga opisial na magsisiyasat tunay ngang ang maraming indio ay walang sapin kung lumakad sa kanilang bayan, nguni't hindi ang lahat, at hindi magkaisa ang lumakad nang alinsunod sa sariling kaibigan kay sa nasa paglilinkod: hindi napipili ang oras, ni ang daraanan, ni hindi nakapagpapahinga kung kailan ibigin. Tingnan ninyo, ali, na kung katanghalian ay nakaluluto ng tinapay ang init ng lupa. At maglakad pa kayo sa buhanginan, doon sa may mga bato, araw sa itaas at apoy sa ibaba, at punglo sa harap.... Sa sanayan din lamang iyan! Gaya ng hayop na burro na nasanay sa hindi pagkain! Sa kasalukuyang labanan, ang lalong marami sa nasasawi sa atin ay gawa ng mga sugat sa talampakan.... !Inuulit ko ang sa _burro_, ali, ang sa _burro_! Nguni't anak ko ang tutol ng babai isip-isipin ninyong napakaraming salaping magugugol sa katad. Sukat nang maibuhay sa maraming ulila't balo upang mapagtibay ang karangalan. At huwag kayong ngumiti, hindi ko sinasabi nang dahil sa akin na mayroon naman akong pension, kahi't kakaunti, lubhang kaunti sa mga ipinaglinkod ng aking asawa, tinutukoy ko ang iba na may napakamaralitang kabuhayan ngayon: hindi nararapat na matapos ang maraming kahihingi upang maparito at matapos na makapaglakbay dagat ay maging katapusan ang mamatay dito ng gutom.... Ang sinasabi ninyong ukol sa mga sundalo ay totoo marahil, nguni't ang katunayan ay kahi't mahigit na akong tatlong taon dito ay hindi pa ako nakakikita ng pipilaypilay. Sa bagay na iyan ay kasang-ayon ako ng aling kuan ang sabi ng isang babaing kalapit ano pa't bibigyan ng sapatos sa wala naman silang sapatos ng sumipot sa maliwanag? At ano pa ang kailangan ng baro? At ano pa ang kailangan ng salawal? Isipisipin ninyo ang mapapala natin sa pagkakaroon ng isang hukbong hubo't hubad! ang tapos ng nagtatanggol sa mga sundalo. Sa isang pulutong ay lalong mainit ang pagtatalo. Si Ben-Zayb ay nagsasalita't nananalumpati, gaya ng dati'y hinahadlangan siya sa bawa't sandali ni P. Kamorra. Ang manunulat na prayle, kahi't niya iginagalang na lubha ang mga taong may satsat, ay palaging nakikipagtalo kay P. Kamorra na inaari niyang isang praylepraylihang mangmang; sa gayo'y ginagamit ng anyong malaya at dinudurog ang mga sabisabihan ng mga tumatawag sa kaniyang Fray Ibanez. Kinalulugdan ni P. Kamorra ang kaniyang katunggali; iyon lamang ang tanging nagpapalagay na may katuturan ang kaniyang mga tinatawag na pangangatwiran niya. Ang pinag-uusapan ay ang ukol sa _magnetismo_, _espiritismo_, magia at ibp., at ang mga salita'y sumasahimpapawid na gaya ng mga sundang at bola ng mga salamangkero: sila ang naghahagis at sila rin ang sumasalo. Nang taong iyon ay pinagkakaguluhan sa peria sa Kiyapo ang isang ulo na di bagay sa tawag na _esfinge_, na itinatanghal ni Mr. Leeds, isang amerikano. Malalaking pabalita na makababalaghan at nakapangingilabot na nakaaakit sa panonood ang nangakadikit sa pader ng mga bahay. Ni si Ben-Zayb, ni si P. Kamorra, ni si P. Irene, ni si P. Salvi ay hindi pa nakakikita sa ulong yaon; si Juanito Pelaez ang tanging nakakita isang gabi, at siyang nagbabalita ng kaniyang pagkahanga sa mga magkakalipon. Si Ben-Zayb, dahil sa kaniyang pagkamamamahayag, ay nagpupumilit na makatuklas ng kalinawan; binabanggit ni P. Kamorra ang diablo; si P. Irene ay ngumingiti; si P. Salvi ay walang kaimik-imik. Nguni't, Padre, sa hindi na pumaparito ang diablo; tayo sa ating sarili ay sukat na upang magkasala.... Kung hindi gayon ay hindi makukuro.... Kung ang karunungan.... Ulit na naman ang karunungan! _!punales!_ Nguni't makingig kayo, aking ihahayag. Ang lahat ay alinsunod lamang sa paningin. Hindi ko pa nakikita ang ulo, ni hindi ko batid kung papano itinatanghal. Anang ginoo itinuro si Juanito Pelaez ay hindi kagaya ng mga ulong nagsasalita na karaniwang itinatanghal kahi't na! Nguni't ang sanhi ay yaon din; lahat ay dahil lamang sa paningin; hintay kayo, ilalagay na paganito ang isang salamin, ang isa pa'y sa likuran, ang malalarawan ay matatanaw... ano, isa lamang suliranin ng Pisika. At ibinaba sa kinalalagyan ang isang salamin, iniayos, ikiniling at sa dahilang hindi niya mapalabas ang kalinawan ay tinatapos sa wikang: Gaya ng sabi ko, walang pinagibhan sa isang pagsira lamang ng paningin. Nguni't anong salamin ang ibig pa ninyo, sa sinabi sa atin ni Juanito na ang ulo ay nasa loob ng isang kaha, na ipinapatong sa isang mesa.... Nakikinikinita ko sa bagay na iyan ang espiritismo, sapagka't kailan man ay gumagamit ng mesa ang mga espiritista, at sa akala ko'y sapagka't _gobernador eklesiastiko_ si P. Salvi ay dapat niyang ipagbawal ang pagtatanghal. Si P. Salvi ay walang kasalisalita; hindi sumasagot ng oo ni hindi. Upang maalaman kung may diablo o espiritu sa loob ang sabi ni Simoun ang mabuti'y paroonan ninyo't tingnan ang bantog na ulong iyan. Ang palagay ay minabuti at tinanggap, nguni't si P. Salvi at si D. Kustodio ay nagpakita ng kaunting nganingani. !Sila ay maparoon sa isang peria, makipagsiksikan sa mga tao at manood ng mga _esfinge_ at mga ulong nangungusap! ?Ano na lamang ang wiwikain ng mga indio? Ariin silang tao na may hilig at kahinaan ding taglay ng iba. Sa gayon, si Ben-Zayb, akay ng kaniyang pagkamamamahayag ay nangakong ipamamanhik kay Mr. Leeds na huwag magpapasok ng manonood samantalang sila'y nasa sa loob: napakalaking karangalan ang ibibigay nila sa kanilang pagdalaw upang huwag sumangayon, at saka hindi pa sila hihingan ng upa sa pagpasok. At upang mapangatwiranan ni Ben-Zayb ang sinabi, anya ay: Sapagka't akalain na lamang ninyo! !Kung mahuli ko ang daya sa harap ng mga nanonood na indio! !Aalisan ko ng kakanin ang kaawaawang amerikano! Si Ben-Zayb ay isang taong malingap. May labing dalawa ang pumanaog, na kabilang ang ating mga kilalang si D. Kustodio, si P. Salvi, si P. Kamorra, si P. Irene, si Ben-Zayb at si Juanito Pelaez. Inihatid sila ng kanilang mga sasakyan sa pagpasok sa liwasan ng Kiyapo. XVII ANG PERIYA SA KIYAPO Ang gabi'y maganda at ang anyo ng liwasan ay lubhang masaya. Sa pagsasamantala sa masarap na simoy at maningning na buwan kung Enero ay punong-puno ang periya ng taong ibig makakita, makita at makapaglibang. Ang mga musika ng mga kosmorama at ang ilaw ng mga parol ay siyang nagbibigay galak at kasayahan sa madla. Mahahabang hanay ng mga tindahan, nagniningningang aliyamas at mga pangkulay, lantad sa tingin ay may mga kumpol-kumpol na pelota, mga maskarang nangakatuhog sa mata, mga laruang lata, mga tren, karrong maliliit, kabayong maliliit na napagagalaw, mga sasakyan, mga bapor na may kanikanilang maliliit na kaldera, mga pinganpinganang maliliit, mga beleng mumunti na kahoy na pino, mga manikang gawa sa ibang lupain at gawa dito, ang mga una ay masasaya at bulhaw at ang mga huli ay mga walang katawatawa at mapagnilay na waring mga maliliit na babaing may gulang, sa piling ng mga batang napakalalaki. Ang tugtog ng mga tambol na maliliit, ang kaingayan ng mga trompetrompetahang lata, ang tugtuging ngongo ng mga kurdiyon at mga organillo ay nagkakahalong wari'y tugtugan sa karnabal, at sa gitna ng lahat ng iyon ay paroo't parito ang makapal na tao na nangagtutulakan, nagkakabungguang ang mukha'y nangakalingon sa mga tindahan kaya't madalas ang untugan at kung minsan ay katawatawa. Napipilitang pigilan ang takbo ng mga kabayo ng mga sasakyan, ang _tabi! tabi!_ ng mga kotsero ay nadidingig na sunodsunod; nangagkakasalusalubong ang mga kawani, mga militar, mga nag-aaral, mga insik, mga dalaginding na kasama ng kanilang mga ina at ali, nangagbabatian, nangagkikindatan, masasayang nagtutudyuhan. Si P. Kamorra ay nasa karurukan ng kaniyang kaligayahan sa pagkakita ng gayong karaming magagandang dalaga; napapatigil siya, napapalingon, itutulak si Ben-Zayb, mapapapaatak, sumusumpa't aniya'y: at iyan, iyan, manghihitit ng tinta? at doon sa isa ?ano ang masabi mo? Sa kaniyang kagalakan ay hindi na pinupupo ang kaniyang kalaban at katunggali. Tinitingnan siyang maminsan minsan ni P. Salvi, nguni't hindi niya pinapansin si P. Salvi, kundi bagkus pa ngang binubunggo ang mga dalaga upang masagi sila, na kinikindatan at tinititigan ng titig na may palaman. Punales! ?Kailan kaya ako magiging kura sa Kiyapo? ang tanong sa sarili. Si Ben-Zayb ay biglang nakabitaw ng isang tungayaw, napalundag at pinigilan ang kaniyang bisig; sa gitna ng kagalakan ni P. Kamorra ay kinurot siya. Dumarating ang isang nakasisilaw na binibining pinagtitingnanan ng lahat ng taong nasa liwasan; dahil sa hindi magkasiya sa kagalakan si P. Kamorra ay pinagkamalang bisig ng dalaga ang bisig ni Ben-Zayb. Ang binibini'y si Paulita Gomez, ang makisig sa madlang makisig na sinusundan ni Isagani; sa likuran ay sumusunod si aling Viktorina. Ang dalaga'y nagniningning sa kagandahan; ang lahat ay napapatigil, ang mga liig ay bumabaluktot, napapahinto ang mga usap-usapan, sinusundan ng mga paningin at si aling Viktorina ay tumatanggap ng mga magalang na bati. Ang suot ni Paulita Gomez ay baro't panyong pinya na binurdahan, iba kay sa isinuot ng umagang iyon sa pagparoon sa Sto. Domingo. Ang nanganganinag na habi ng pinya ay nagbibigay ng lalong ganda sa kaniyang ulo, at ang mga pilipinong nakakamalas ay iginagaya siya sa buwang nalilibid ng maputi't manipis na ulap. Isang sayang sutla na kulay rosa, na nagkakutonkutong mainam ang ayos sa pagkakapigil ng kaniyang munting kamay, ay nagbibigay dilag sa kaniyang tuwid na ulo, na ang mga kilos na inaayusan ng malambot na liig ay nagpapahayag ng pananagumpay na lubos ng kataasan at kalindian. Si Isagani'y waring hindi nasisiyahang loob; nayayamot siya sa gayong karaming mata, karaming mga talogigi na tumatanaw sa kagandahan ng kaniyang iniibig: ang mga tingin ay inaakala niyang nakaw, at ang mga ngiti ng dalaga'y inaari niyang pagtataksil. Nang makita ni Juanito ang binibini ay pinaglalo ang kakubaan at nagpugay: sinagot siya ng pasumala ni Paulita, at tinawag siya ni aling Viktorina. Si Juanito ang kaniyang kinikilingan at sa ganang kaniya ay ibig pa ito kay sa kay Isagani. Anong gandang dalaga! !Anong ganda! ang bulong ni P. Kamorra na sumilakbo ang kalooban. Padre ang tiyan mo po ang kurutin at bayaan ninyo kami! ang payamot na sabi ni Ben-Zayb. Anong gandang dalaga! anong gandang dalaga ang ulit at ang lumiligaw ay ang nag-aaral na kilala ko, ang nanulak. Mapalad siya at hindi taga roon sa bayan ko! ang patuloy pagkatapos na inilingong makailan ang ulo upang sundan ng tingin ang binibini. Ibig ibig nang iwan ang kaniyang mga kasama at sundan ang dalaga. Nahirapan si Ben-Zayb bago siya napahinuhod. Si Paulita ay patuloy sa paglakad at nakita ang kaniyang magandang anyo at ang kaniyang munting ulo, na mainam ang pagkakapusod, na malinding gumagalaw. Ang ating mga nagliliwaliw ay patuloy sa kanilang paglakad na ang paring artillero ay nagbubuntong hininga, at nakasapit sila sa isang tindahang nalilibid ng mga nanonood na madaling sila'y linuwagan. Yaon ay isang tindahan ng mga mumunting larawang kahoy, na gawa dito, na nagpapakilala sa sarisaring laki at anyo ng mga ayos, lahi at mga paghahanap buhay sa kapuluan, mga indio, kastila, insik, mestiso, prayle, klerigo, kawani, kapitan sa bayan, nag-aaral, sundalo at ibp. Dahil mandin sa ang mga artista ay may hilig sa mga pari, na ang mga kuton ng mga _habito_ ay siyang naaayos sa kanilang mga kagawian sa pagyari, o dahil sa ang mga prayle, sa pakikihimasok nitong lubha sa mga lipunang pilipino'y nakapagpapaulap sa pag-iisip ng eskultor, maging alin man sa dalawang kadahilanan, ang katunayan, ay marami ang kanilang kawangki, na mabuti ang pagkakayari, anyong anyo, at itinatanghal sila sa mga dakilang sandali ng kabuhayan, baligtad kay sa ginagawa sa kanila sa Europa, na doo'y inilalarawan silang nakakatulog sa ibabaw ng mga barriles ng alak, nangagsusugal, tumutungga, nangaapungot o hinahaplos ang sariwang mukha ng isang dalaga. Hindi: ang mga prayle sa Pilipinas ay kaiba: mga makikiyas, malilinis, mabubuti ang bihis, ang anit sa tuktok ay mainam ang pagkakaputol, ang mga mukha'y ayos at maliwanag, ang mata'y mapagmasid, anyong banal, may kaunting pula sa pisngi, may tungkod na palasan sa kamay at sapatos na tsarol sa paa, na nakaaakit na sambahin sila at ilagay sa birina. Kapalit ng mga sagisag ng katakawan at kahalayang taglay ng kanilang mga kapatid na nasa Europa, ang dala ng mga nasa Maynila ay ang aklat, ang _krukifijo_, ang sangang sagisag ng paghihirap; kapalit ng panghahalik sa mga mangmang na babaing taga bukid, ang mga nasa Maynila ay nagpapahalik ng kamay sa mga bata, sa mga taong may kagulangan na nangakayuko't halos nakaluhod; kapalit ng paminggalang puno ng kakanin at mga kakanan na siyang tanghalan nila sa Europa, sa Maynila ay mga dalanginan, mesang aralan; kapalit ng prayleng maralita na lumalapit sa mga bahaybahay na dala ang kaniyang burro at ang supot upang manghingi ng limos, ang prayle sa Pilipinas ay nagsasabog ng dakotdakot na ginto sa mga kaawaawang indio...... Tingnan ninyo, narito si P. Kamorra! ang sabi ni Ben-Zayb na dala pa ang singaw ng _khampagne_. At itinuturo ang larawan ng isang payat na prayle, na wari'y nag-iisip, nakaupo sa piling ng isang dulang, ang ulo'y nakapatong sa palad at sumusulat mandin ng isang sermon. May isang lamparang nakapagpapaliwanag sa kaniya. Ang pagkakaibayo ng anyo'y ikinahalakhak ng lahat. Naramdaman ang tukoy ni P. Kamorra, na nalimutan na si Paulita, at siya namang tumanong: At ?sino naman ang kamukha ng larawang ito, Ben-Zayb? At tumawa ng kaniyang tawang _paleto_. Ang larawan ay isang matandang babaing bulag ang isang mata, gusgusin, na nakalupasay sa sahig, gaya ng mga anito ng mga indio, na namimirinsa ng damit. Ang kasangkapan ay nagayahang mabuti; tanso, ang dingas ay palara at ang alimpuyo ng usok ay marurumi't pinilipit na bulak. Hoy, Ben-Zaib, hindi hangal ang nakamunakala, ano? ang tanong na tumatawa ni P. Kamorra. Hindi ko malaman ang ibig tukuyin! ang sabi ng manunulat. Nguni't _!punales!_ hindi ba ninyo nakikita ang pangalan, _la prensa filipina_? Ang kasangkapang iyan na ipinamimirinsa ng matandang babai ay tinatawag ditong _prinsa_! Lahat ay nagtawanan at si Ben-Zayb man ay humalakhak din. Dalawang sundalong guardia sibil na may tandang _mga sibil_, ay nalalagay sa likuran ng isang taong nakabaliti ng matitibay na tanikala at ang mukha'y natatakpan ng sambalilo: ang pangalan ay _Ang Lupain ng Abaka_ at waring babarilin. Hindi naibigan ng marami sa ating mga dalaw ang tanghalan. Pinag-uusapan ang tuntunin ng Arte, humahanap ng pagkakatimbangtimbang ng laki, ang sabi ng isa'y walang pitong ulo ang larawang gayon, na ang mukha'y kulang ng isang ilong, wala kundi tatatlo, bagay na ikinapag-isip ng kaunti ni P. Kamorra na di makahulong kung bakit, upang maging ayos ang isang larawan ay, dapat magkaroon ng apat na ilong at pitong ulo; anang isa'y kung bakit malitid, sa, ang mga indio ay hindi gayon; na kung yaon ay matatawag na _eskultura_ o _karpinteria_ lamang, at ibp.; bala na'y nagpahayag nang kaniyang panunuligsa at upang huwag namang mapahuli sa iba si P. Kamorra ay nangahas humanap ng tatlong pung hita sa bawa't manika. Kung makahihingi ng ilong ang iba ay ?bakit nga naman hindi siya makahihingi ng hita? At doon din nangagtatatalo kung ang indio'y may katalinuhan sa pag-eeskultor, kung nararapat palusugin ang gayong arte, at sisimulan na ang pagtatalong sabay-sabay na pinutol ni D. Kustodio sa pagsasabing ang mga indio ay may katalinuhan, nguni't ang paggawa lamang ng santo ang dapat harapin. Kahi't sino ay magsasabi ani Ben-Zayb na ng gabing yaon ay naging mapanudyo na ang insik na iyan ay si Quiroga, nguni't kung pagwawariing mabuti ay kamukha ni P. Irene. At ano ang masasabi ninyo sa indio-ingles na iyan? Nahahawig kay Simoun. Umalingawngaw ang pamuling halakhakan. Hinaplos ni P. Irene ang kaniyang ilong. Tunay nga! Tunay nga! Siyang siya! Datapwa'y ?nasaan si Simoun? !Bilhin ni Simoun! Si Simoun ay nawala, walang nakakita sa kaniya. _!Punales!_ ang sabi ni P. Kamorra napakakuripot ang amerikano! Natatakot na pabayaran natin sa kaniya ang kaupahan ng lahat sa pagpasok sa patanghalan ni Mr. Leeds. Hindi! ang sagot ni Ben-Zayb ang ipinangangamba ay ang magipit siya. Nahuhulaan na ang masamang birong aabot sa kaniyang kababayang si Mr. Leeds, kaya't nagmamaangmaangan. At nangagpatuloy ng lakad, upang panoorin ang nababantog na ulo, na walang biniling anomang kahi't masamang laruan. Humandog si Ben-Zayb na siyang makikipag-usap: hindi maaaring hiyain ng amerikano ang isang mamamahayag na mangyayaring maghiganti sa pamagitan ng isang mapanirang lathala. Makikita ninyo't pawang kagagawan lamang ng salamin aniya sapagka't tingnan ninyo...... At muling nagsimula ng isang mahabang pagpapaliwanag, at sa dahilang wala siyang kaharap na salamin na makasisira sa kaniyang sinasabi, ay idinugtong nang lahat ang kabulastugang matuturan hanggang sa kahulihulihan ay hindi na matumpakan ang sinasabi. At makikita rin ninyo kung hindi pawang pagkasira lamang ng paningin. XVIII MGA KADAYAAN Sinalubong sila ng lubhang malingap ni Mr. Leeds, isang tunay na yankee, na ang suot ay pulos na itim. Mabuting magsalita ng wikang kastila dahil sa nagtirang malaon sa Amerika, sa Timog. Hindi sumalansang sa nasa ng ating mga dalaw; sinabing maaaring siyasating lahat lahat bago gawin at matapos ang pagtatanghal; sa kasalukuyan ng pagtatanyag ay ipinamanhik na manahimik lamang. Si Ben-Zayb ay ngumingiti at nilalasaplasap na ang sama ng loob na ibibigay niya sa amerikano. Ang loob na nababalot na buong buo ng itim ay naiilawan ng mga matatandang lampara na ang ilaw ay aguardiente. Isang halang na natatakpan ng tersiopelong itim ang siyang humahati ng dalawang hating magkasinglaki sa loob na iyon; ang isa'y puno ng mga luklukang laan sa mga manonood, at ang isa, ay kinalalagyan ng isang tuntungan na ang alpombra ay pariparisukat. Sa ibabaw ng tuntungang ito, sa dakong gitna, ay nalalagay ang isang mesa na natatakpan ng isang mainam na kayong itim na puno ng bungo at iba pang larawang mahiwaga. Ang _mise en skene_ ay malungkot kaya't nakapangilabot sa mga masasayang dalaw. Nahinto ang mga biruan, marahan ang mga pag uusap at kahi't na ibig magpatanaw ang ilan ng di nila pagpapahalaga sa gayon ay hindi pumulas ang tawa sa mga labi. Ang damdam ng lahat ay waring napasok sa isang bahay na may patay. Isang amoy suob at pagkit ay siya pang nakapagpaparagdag sa gayon. Si D. Kustodio at si P. Salvi ay marahang nagsangguniang kung nararapat o hindi na ipagbawal ang mga gayong panoorin. Upang mapalakas ni Ben-Zayb ang loob ng mga matatakutin at magipit niya si Mr. Leeds ay sinabi ritong: Hoy, mister, yamang walang ibang tao kundi kami lamang at hindi kami mga indio na napapahuli ay ?ipahihintulot baga ninyong ipakita ko sa kanila ang daya? Alam na naming ang lahat ng iyan ay ukol lamang sa paningin, nguni't sa dahilang si P. Kamorra ay ayaw maniwala...... At humandang lumundag sa halang na hindi nagdaan sa sadyang pintuan, samantalang si P. Kamorra ay naglulunggati sa pagtutol dahil sa nangangambang baka may katwiran si Ben-Zayb. At bakit po hindi, ginoo? ang sagot ng amerikano; nguni't huwag po lamang kayong sumira ng anoman, hane po? Ang mamamahayag ay nasa ibabaw na ng tuntungan. Ipinahihintulot po ba ninyo? ang sabi. At sa pangingilag na baka hindi siya payagan ni Mr. Leeds ay hindi na naghintay ng pahintulot at itinaas ang kayo at hinanap ang mga salaming inaantay niyang matatagpuan sa mga paa. Si Ben-Zayb ay nakabitiw ng kalahating tungayaw, napaurong, muling ipinasok at iniwagayway ang mga kamay niya sa ilalim ng dulang: walang maapuhap. Ang mesa ay may tatlong paang bakal na maliliit na nakabaon sa lupa. Ang mamamahayag ay tumingintingin sa lahat ng sulok na waring may hinahanap. Nasaan ang mga salamin? ang tanong ni P. Kamorra. Mamatamata si Ben-Zayb, hinihipo ang dulang, itinataas ang kayong takip, at maminsanminsang inilalagay ang kamay sa noo na waring may ibig maalaala. Mayroon po bang nawala sa inyo? ang tanong ni Mr. Leeds. Ang mga salamin, mister, ?nasaan ang mga salamin? Ang inyo'y hindi ko maalaman kung saan naroon, ang akin ay nasa _fonda_...... ?ibig baga ninyong manalamin? Masama ng kaunti ang ayos ninyo at namumutla. Kahi't na may kaba, nang makita ng marami ang kapalagayang paaglahi ng amerikano'y pinagtawanan si Ben-Zayb na hiyanghiyang bumalik sa kaniyang uupan, na bumubulong ng: Hindi mangyayari; makikita ninyo't hindi magagawa ng walang salamin; mayamaya'y magpapalit iyan ng dulang.... Inilagay na muli ni Mr. Leeds ang kayo sa mesa at nang maharap na ang mga mararangal na dalaw ay tumanong: Nasisiyahan na baga kayo? ?mapasisimulan na natin? Napakatulog na dugo namang tao! ang sabi ng isang babaing balo. Kung gayon ay mangagsiupo na po ang kaginoohan at pag-isipin kung ano ang ibig itanong. Pumasok si Mr. Leeds sa isang pinto at nang makaraan ang ilang sandali ay bumalik na may dalang isang kahang kahoy na maitim, bukbukin, na may ilang lilok na ibon, mga hayop, mga bulaklak, mga ulo ng tao at ibp. Mga kaginoohan, ang sabi ni Mr. Leeds na walang tawa sa minsang pagdalaw ko sa piramide ni Khufu, ika apat na lipi ng mga Faraon, ay nakatagpo ako ng isang libingang batong buhay na pula sa isang liblib na silid. Ang kagalakan ko'y gayon na lamang sapagka't inakala kong nakatagpo ng isang momia ng mga anak hari; nguni't gaano ang aking sama ng loob ng matapos paghirapan ng katakot-takot ang pagbubukas ng libing ay wala akong natagpuan kundi ang kahang ito na mangyayari ninyong siyasatin. At inilibot ang kaha sa mga nasa unang hanay ng luklukan. Iniurong ni P. Kamorra ang kaniyang katawan na wari'y may pagkasuklam, si P. Salvi ay tuminging malapit na wari'y nakaaakit sa kaniya ang mga bagay na ukol sa libingan; si P. Irene ay ngumingiti ng ngiting matalino, si D. Kustodio ay nag-anyong walang imik at mapagwalang bahala, at si Ben-Zayb ay humahanap ng salamin; doon dapat malagay, sapagka't salamin lamang ang sangkap ng lahat ng iyon. Walang iniwan sa amoy bangkay! ang sabi ng isang babai puff! At namaypay ng katakot-takot. Kaamoy ng apat na libong taon! ang sabing bigla ng isa. Nakalimutan ni Ben-Zayb ang salamin dahil sa pagtingin kung sino ang bumanggit ng salitang iyon. Ang bumigkas ay isang militar na nakabasa ng kasaysayan ng buhay ni Napoleon. Kinainggitan siya ni Ben-Zayb, at upang bumitiw ng isang salitang dapat tumama kay P. Kamorra, ay sinabing: Amoy simbahan! Ang kahang ito, kaginoohan, ang patuloy ng amerikano ay may lamang isang dakot na abo at kaputol na _papiro_, na kinatatalaan ng ilang sulat. Tingnan ninyo, nguni't ipinamamanhik ko lamang na huwag kayong hihingang malakas, sapagka't kung matapon ang kaunting abo ay lalabas na sirasira ang aking _esfinge_. Ang kabulaanan, na tinuran ng boong pananalig at walang kabirobiro ay untiunting nagtagumpay, kaya't nang idaan ang kaha ay walang isa mang nangahas na huminga. Si P. Kamorra, na sa pulpito sa Tiani ay nagpakilalang madalas ng mga parusa at paghihirap sa inpierno samantalang pinagtatawanan sa sarili ang mga matang sindak ng mga makasalanan, ay nagtakip ng ilong; at si P. Salvi, ang tunay na si P. Salvi na sa araw ng kapistahan ng mga patay ay gumawa ng ginigini ng mga kaluluwa sa Purgatorio na may apoy at mga larawang nanganganinag na naiilawan sa dakong likuran, na may lamparang ang ilaw ay aguardiente, mga putolputol na halimayas, sa malaking dambana ng simbahan ng isang arrabal upang makakuha ng mga pamisa at limos, ang payat at walang imik na si P. Salvi ay pumigil sa kaniyang paghinga at tiningnan ng tinging may panganganib ang isang dakot na abong iyon. _!Memento, homo, quia pulvis es!_ ang bulong na nakangiti ni P. Irene. P......! ang bitiw ni Ben-Zayb. Nakahanda na siya sa pagsasabi ng mga salitang iyon at inunahan siya ng kanonigo. Sa dahilang hindi maalaman kung ano ang dapat kong gawin ang patuloy ni Mr. Leeds na inilapat nang boong pag-iingat ang takip ng kaha ay siniyasat ko ang papiro, at nakita ko ang dalawang salita na hindi ko batid ang kahulugan. Hinanap ko ang katuturan at tinangka kong bigkasin ng malakas, at babahagya pa lamang na nabibigkas ang una nang maramdaman kong dumudulas sa aking kamay ang kaha na wari'y tangay ng isang malaking pataw at gumulong sa lupa, at doo'y hindi ko na magalaw. Ang pagkakamangha ko'y naging sindak nang buksan ko't matagpuan sa loob ang isang ulo ng tao na ang tingin sa akin ay walang kakisapkisap. Sindak, at dahil sa hindi ko maalaman ang gawin sa harap ng gayong kababalaghan, ay natulig akong nangaykay sumandali na waring isang gulilat.... Ako'y nagbalikloob.... Sa akalang yaon ay isang malikmata lamang ay tinangka kong mapalipas yaon at ipinatuloy ko ang pagbasa ng pangalawang salita. Babahagya ko pa lamang nasasabi, ay nalapat ang takip ng kaha, nawala ang ulo, at ang napalit na muli ay ang isang dakot na abong ito. Hindi sinasadya'y natagpuan ko ang dalawang salitang lalong makapangyarihan, ang mga salitang panglikha at panggunaw, ang pangbuhay at pangpatay! Humintong sandali na waring ibig tingnan ang ibinunga ng kaniyang mga sinabi. Pagkatapos ay lumapit sa dulang na ang lakad ay maingat at banayad at ipinatong ang makababalaghang kaha. Mister, ang takip! ang sabi ni Ben-Zayb na hindi mapigil. At bakit hindi? ang tugong masunurin ni Mr. Leeds. At matapos na maitaas ng kanang kamay ang kaha ay hinawi ng kaliwa ang kayo at naiwang lantad ang mesa na natutukuran ng kaniyang tatlong paa. Muling inilagay ang kaha sa ibabaw at banayad na lumapit sa mga nanonood. Dito ko siya makikita! ang sabi ni Ben-Zaib sa kaniyang kasiping tingnan ninyo pag hindi iyan nagdahilan ng kahi't ano. Ang lubos na pagbatyag ay nalalarawan sa lahat ng mukha; naghari ang katahimikan. Maliwanag na maliwanag na nadidingig ang ingay at kaguluhan sa daan; nguni't ang lahat ay nagugulumihanan kaya't ang kaputol na salitaang umabot hanggang sa kanila'y hindi man nila naino. _?Porque ba no di podi nisos entra?_ ang tanong ng isang boses babai. _Aba, nora, porque 'talla el mana prailes y el mana empleau_ ang sagot ng isang lalaki _'ta jasi solo para ilos el kabesa de espinge_. Kurioso tambien el mana prailes! ang sabi ng boses babai no quiere pa que di sabe nisos kuando ilos ta sali inganau! !Kosa! ?querida ba de praile el kabesa? Sa gitna ng boong katahimikan ay nagpatuloy ang amerikano na ang boses ay nanginginig: Kaginoohan: sa isang salita'y bubuhayin ko ang isang dakot na abong iyan at kayo'y makikipag-usap sa isang nakababatid ng ukol sa nakaraan, ng sa kasalukuyan at maraming bagay ng sa darating. At banayad na bumitiw ng isang sigaw ang mahiko, mapanaghoy muna, matapos ay matindi, halohalong matatalas na tunog na wari'y tungayaw at tunog na paos na wari'y pagbabala na nakapagpangalisag sa buhok ni Ben-Zayb. Deremof! ang sabi ng amerikano. Ang mga tabing na nakapalibid sa salon ay naggalawan, ang mga ilawan ay waring mamamatay, ang mesa ay humaginit. Isang mahinang daing ang sumagot na galing sa loob ng kaha. Ang lahat ay nagkatinginang namumutla't hindi mapalagay: ang isang babaing lipus katakutan at nakaramdam ng isang pagkabasang mainitinit sa kaniyang saya ay kumapit kay P. Salvi. Sa gayon ay nabukas na mag-isa ang kaha at sumipot sa malas ng mga nanonood ang isang ulo na anyong bangkay, na nalilibid ng isang mahaba't makapal na buhok na itim. Dahandahang ibinukas ng ulo ang mga mata at inilibot ang tingin sa lahat ng nanonood. Ang mga matang iyon ay may matalas na ningning na nararagdagan pa ng kaniyang mga panglook, at sa dahilang _abyssus abyssum invokat_, ang mga matang iyon ay napatitig sa mga malalalim at nangangalong mata ni P. Salvi na dilat na dilat na wari'y nakakikita ng isang multo. Si P. Salvi ay nanginig. Espinghe ani Mr. Leeds sabihin mo sa mga nakikingig kung sino ka. Ang lubos na katahimikan ay naghari. Isang malamig na simoy ang lumaganap sa salas at nagpagalaw sa bughaw na dingas ng mga lamparang gamit sa libingan. Ang mga lalong hindi mapaniwalain ay nangilabot. Ako'y si Imuthis ang sagot ng ulo na ang boses ay malalim nguni't nagbabala mandin ipinanganak ako ng kapanahunan ni Amasis at ako'y pinatay nang kasalukuyang nakasasakop ang mga persa, samantalang si Kambises ay papauwing galing sa sinamang pagsalakay sa kalookan ng Lybia. Galing ako sa pagtatapos ng aking pag-aaral makaraan ang mahabang paglalakbay sa Gresia, Asiria at Persia, at papauwi na ako sa aking bayan upang manirahan doon hanggang sa ako'y paharapin ni Thot sa kaniyang kakilakilabot na hukuman. Dala ng kasawian ko, sa aking pagdaraan sa Babilonia, ay nabatid ko ang isang kakilakilabot na lihim, ang lihim ng di tunay na Smerdis na nagnakaw ng kapangyarihan, ang pangahas na magong si Gaumata na namamahala sa tulong ng isang pagdaraya. Sa katakutang isumbong ko siya kay Kambises, ay binalak ang aking ikasasawi sa pamagitan ng mga saserdoteng taga Egipto. Ang mga ito'y siyang nakapangyayari noon sa aking bayan; dahil sa pag-aari nila sa dalawa ng katlong bahagi ng mga lupain, tanging may hawak ng karunungan ay inilulubog ang bayan sa kamangmangan at sa pagsiil, inilalagmak sa ugaling hamak at inihahanda upang huwag marimariman sa pagpapalitpalit ng panginoon. Ang mga manglulupig ay nanghahawak sa kanila at sa pagkakilala ng kanilang maitutulong ay kinakalong sila't pinayayaman, at ang ilan ay hindi lamang umalinsunod sa kanilang maibig kundi naging tagaganap lamang nila. Ang mga saserdoteng ehipsiyo ay umalinsunod ng boong loob sa mga utos ni Gaumata sapagka't ako'y kanilang kinatatakutan at upang huwag kong ihayag sa bayan ang kanilang mga pang-uulol. Upang masunod ang kanilang hangad ay ginawang paraan ang mga udyok ng puso ng isang batang saserdote sa Abidos na inaaring banal!.... Isang kahambalhambal na katahimikan ang sumunod sa mga salitang ito. Ang ulong yaon ay nagsasalaysay ng ukol sa mga pailalim na paraan at mga pagdaraya ng mga pari at kahi't ibang kapanahunan at ibang pananampalataya ang tinutukoy ay nakapagpaparamdam din sa mga prayleng kaharap doon sanhi marahil na makikitang ang kinauuwian ay kahawig ng kasalukuyang kalagayan. Si P. Salvi, na nanginginig, ay iginagalaw ang mga labi at sinusundan ng nanglilisig na mata ang titig ng ulo, na wari'y nakakahalina sa kaniya. Mga butil ng pawis ay nagsisimula na ng pagsipot sa kaniyang namumutlang noo, nguni't walang nakababatyag sa gayon, dahil sa lubhang nangalilibang at nangingilabot. At papano ang paraang ginawa sa iyo ng mga pari sa iyong bayan? ang tanong ni Mr. Leeds. Ang ulo'y bumitiw ng isang kasakitsakit na daing na wari'y galing sa kaibuturan ng puso at nakita ng mga nanonood na ang kaniyang mga mata, ang mga matang iyon na nagbabaga, ay nawalan ng kinang at napuno ng luha. Nanginig ang lahat at naramdamang nanindig ang kanilang buhok. Hindi, yaon ay hindi daya, hindi salisalita lamang; ang ulo'y isa ngang ginawan ng kataksilan at ang sinasabi'y ang tunay niyang kabuhayan. Ay! ang sabi na umiling ng lubhang malungkot ako'y nangingibig sa isang dalaga, anak ng isang pari, na kasinglinis ng liwanag, gaya ng loto kung bagong namumukadkad! Ninanasa rin naman siyang kamtan ng batang pari sa Abidos at ito'y nagmunakala ng isang pagkakagulo na sinangkalan ang aking pangalan at sa tulong ng ilang papiro ko na naparaanang makuha sa aking irog. Ang kaguluhan ay nangyari ng kasalukuyang si Kambises ay papauwing nagngingitngit dahil sa kasawiang nangyari sa kaniyang sinamang pakikihamok. Ako'y isinakdal na taksil, napiit, at sa dahilang ako'y nakatanan, ay napatay ako sa lawa ng Moeris ng mga umuusig.... Mula sa kabilang buhay ay nakita kong nanagumpay ang kabulaanan, nakikita ko ang pag-usig gabi't araw ng saserdote sa Abidos sa birheng nagkanlong sa simbahan ni Isis sa pulo ng Philoe.... nakikita ko siyang inuusig at inaapungutan hanggang sa mga ilalim ng lupa, tuligin sa sindak at mga pahirap, na gaya ng isang malaking paniki sa isang maputing kalapati.... !A! saserdote, saserdote sa Abidos! nabuhay akong muli upang ihayag ang iyong mga kataksilan, at makaraan ang mahabang panahong pananahimik ay tinatawag kitang mamamatay, lapastangan sa Dios, mapagparatang!! Isang biglang halakhak, waring galing sa libingan, ang sumunod sa mga salitang ito, samantalang ang isang timping boses ay sumasagot ng: Hindi !mahabag......! Yaon ay si P. Salvi na puno ng takot ay iniunat ang dalawang kamay at mabubuwal. Ano mayroon kayo P. Salvi? ?Masama po ba ang inyong katawan? ang tanong ni P. Irene. Ang init ng salas...... Ang amoy bangkay na nasasamyo dito. Mamamatay, mapagparatang! lapastangan sa Dios, ang ulit ng ulo isinusuplong kita, mamamatay, mamamatay, mamamatay! At muling umugong ang halakhak, waring galing sa libingan at mapagbala, na waring dahil sa pagkalulong ng ulo sa pagmamalas sa mga kaapihan niya'y hindi naaalumana ang kaguluhang naghahari sa salas. Si P. Salvi ay lubusan nang nahimatay. Mahabag! !buhay pa....! ang ulit ni P. Salvi at nawalan ng diwa. Maputlang maputlang wari'y bangkay. Inakala ng ibang babai na nararapat namang maghimatay sila at gayon nga ang ginawa. Nahihibang...... P. Salvi! Sinasabi ko na sa kaniyang huwag kumain ng sopas na pugad ng langaylangayan! ang sabi ni P. Irene iyon ang nakasama sa kaniya. Wala namang nakain! ang sagot na nangangatal ni D. Kustodio sa dahilang tinitigan siyang mabuti ng ulo, ay nagayuma siya...... Doon na nagkagulo, ang salas ay waring _hospital_, isang parang ng labanan. Si P. Salvi ay wari patay, at nang makita ng mga babai na hindi sila dinadaluhan ay minabuti na nila ang magbalikdiwa. Samantala ay naging abo ang ulo at inilagay na muli ni Mr. Leeds ang kayong itim sa ibabaw ng dulang at yumuyuku sa mga nakingig sa kaniya. Kailangang ipagbawal ang pagtatanghal na ito ang sabi ni D. Kustodio nang lumalabas lubhang napakabanday at mahalay. Lalonglalo na, sapagka't hindi ginagamitan ng salamin ang dugtong ni Ben-Zayb. Datapuwa'y ninasang tingnan niyang muli bago iwan ang pook na iyon, tinalon ang halang, lumapit sa dulang at itinaas ang kayo: wala, wala ring gaya ng dati. Buenatinta ay nalalahok diyan sa bahagi ng sosyedad sa Maynila na hindi nakakikilos ng isang hakbang na hindi sinasabitan sa likod at harap ng mga pamahayagan ng libo libong bansag at tinatawag siyang _walang kapaguran_, _bantog_, _maingat_, _masipag_, _malirip_, _matalino_, _bihasa_, _mayaman_, ibp., na waring ipinangingilag na ipagkamali sa ibang may gayon ding pangalan at bansag na bulagbul at mangmang. At saka wala namang kasamaang iaanak ang gayon at hindi nagagambala ang _previa kensura_. Ang _Buena Tinta_ ay galing sa kaniyang pakikipagkaibigan kay Ben-Zayb, nang ito, sa dalawang matunog na pakipagtunggali na inabot ng buwanan at lingguhan sa mga tudling ng pahayagan ukol sa kung nararapat o hindi gumamit ng sombrerong _hongo_, _de kopa_ o salakot, at kung ang paggamit ng ukol sa marami ng salitang _karakter_ ay dapat maging _karakteres_ at hindi _karakteres_, upang patibayan ang kaniyang mga pangangatwiran ay lumulusot kailan man sa mga salitang "_konstanos de buena tinta_", "_lo sabemos de buena tinta_" at ibp. at napag-alaman pagkatapos, sapagka't sa Maynila ay napag-aalaman ang lahat ng bagay, na ang _buena tintang_ ito ay dili iba't si D. Kustodio de Salazar y Sankhez de Monteredondo. Batang bata pa ng dumating sa Maynila, na may isang mabuting katungkulan na siyang nakapagparaan sa kaniyang makapag-asawa sa isang magandang mestisa na isa sa mga magkakaanak na lalong mayaman sa siyudad. Sapagka't may likas na katalinuhan, kapangahasan at walang pagkatigatig, ay natutong samantalahin ang lipunang kaniyang kinalalagyan, at sa tulong ng salapi ng kaniyang asawa ay nangalakal at tumanggap ng anomang pagawa ng Pamahalaan at ng Ayuntamiento, kaya't ginawa tuloy siyang konsehal, pagkatapos ay alkalde, kagawad ng Sokiedad Ekonomika de Amigos del Pais, kasangguni ng Pangasiwaan, Pangulo ng Lupong Nangangasiwa sa Obras Pias, kagawad sa Lupong ng Kawanggawa, _konkiliario_ ng Banko Espanol Filipino, at iba't iba pa. At huwag akalaing ang iba't iba pang ito ay kagaya ng karaniwang inilalagay matapos na mabanggit ang isang mahabang tala ng mga kabunyian: si D. Kustodio, kahi't hindi nakatunghay kailan man ng anomang aklat na ukol sa _Higiene_, ay nakasapit hanggang sa pagiging pangalawang pangulo ng Junta de Sanidad sa Maynila, kahi't tunay din naman na sa walong bumubuo ng Lupon ay isa lamang ang kailangang maging manggagamot at ang isang ito'y hindi mangyayaring maging siya. Gayon di'y naging kagawad ng Junta Kentral sa pagbabakuna, na binubuo ng tatlong manggagamot at pitong walang pagkabatid sa bagay na iyon, na sa mga ito'y isa ang arsobispo at ang tatlo'y mga _provinkial_: nakakapatid sa mga _kofradia_ at _arkhikofradia_, at, gaya ng naunawa na natin, ay kagawad na magpapalagay sa Kataastaasang Lupon ng Paaralang bayan na hindi laging kumikilos, mga sanhing higit na sa kailangan upang balutin siya ng mga pamahayagan ng mga palayaw, kailan ma't naglalakbay o nagbabahin. Kahi't na may maraming tungkulin, si D. Kustodio, ay hindi kabilang ng mga natutulog sa mga pagpupulong at nasisiyahan nang kagaya ng mga kinatawang kimi at tamad na makikiboto na lamang sa lalong marami. Hindi kagaya ng maraming hari sa Europa na nagtataglay ng kabunyiang hari sa Jerusalem, pinaghahari ni D. Kustodio ang kaniyang kalagayan at sinasamantala ang lahat ng mapapakinabang dito, ikinukunot na mabuti ang kilay, pinalalaki ang boses, umuubo sa pagsasalita at madalas na siya na lamang ang umuubos ng isang pagpupulong dahil sa pagsasalaysay ng isang kabuhayan, paghaharap ng isang panukala o paglaban sa isang kasama na nakainipan niya. Kahi't hindi pa siya lumalampas sa apat na pung taon ay nagsasalita na noong dapat daw magdahandahan sa paggawa ng anoman, na iwan munang mahinog ang bubot na bunga ng _higuera_, at idinudugtong na marahan !mga milon! nagsasalita ng ukol sa paglirip na mabuti at paglakad ng marahan, ng pangangailangang kilalanin muna ang bayan, na ang mga hilig ng indio ay paganito, na ang karangalan ng pangalang kastila, na sa dahilang una muna ang mga kastila, na ang pananampalataya at ibp. Naaalala pa sa Maynila ang isa niyang talumpati ng unang ipalagay ang pag-iilaw ng petroleo, bilang kahalili ng dating langis ng niyog: sa pagbabagong iyon ay hindi nakita ang pagkamatay ng paggawa ng langis kundi ang tutubuin ng isang konsehal sapagka't si D. Kustodio ay may matalas na pangamoy at humadlang ng inubos ang lahat ng tunog ng kaniyang boses, na ipinalagay na ang panukala ay wala sa panahon at hinulaang magkakaroon ng malalaking sakunang bayan. Hindi rin huli sa kabantugan ang kaniyang paghadlang sa isang pananapatan na ibig gawin ng ilan sa isang gobernador bago umalis: si D. Kustodio na mayroong kaunting sama ng loob dahil sa ilang paghiya sa kaniya, na hindi na namin naaalala, ay natutong ikalat ang balibalitang ang talang darating ay kalabang masidhi ng aalis, bagay na ipinangamba ng mga mananapat kaya't hindi natuloy. Isang araw ay hinatulan siyang bumalik sa Espana upang magpagamot ng isang sakit sa atay at binanggit siya ng mga pahayagan na wari'y isang Anteo na nangangailangang tumuntong sa Inang bayan upang kumuha ng mga panibagong lakas; nguni't ang Anteong taga Maynila ay nangunti at nawalang kabuluhan sa Korte. Doon ay hindi siya gasino at hinahanaphanap ang kaniyang mga kaibigibig na bansag. Hindi siya nakahalobilo ng mga lalong mayayaman, ang kakulangan niya sa pinag-aralan ay hindi makapagbigay sa kaniya ng malaking kahalagahan sa mga lipunang ukol sa karunungan at mga akademia, at dahil sa kaniyang pagkakahuli at pagtataglay ng politikang kombento ay litong umaalis sa mga lipunan, walang kasiyahang loob, muhi, at walang malinawan kundi ang doo'y kinukunan ng kuwalta ang tanga at doo'y malakas ang sugal. Inaalala ang kaniyang masunuring mga utusan sa Maynila na nangagtitiis sa lahat ng kaniyang nakayayamot na maibigan, at sa gayon ay nakikita niyang ang mga yaon ay siyang mabuti; sa dahilang sa taglamig ay nangailangan siyang maglalapit sa dupaan at kung hindi'y makasasagap ng isang pamamaga ng baga ay ipinagbubuntong hininga ang pag-aalala sa taglamig sa Maynila na sukat na ang magtaglay ng isang _bufanda_; wala ang kaniyang hiligan at ang batang tagapamaypay kung taginit; sa isang sabi, sa Madrid ay naging isa siya sa mga pangkaraniwan, at, kahi't na mayroon siyang mga brillante, minsan ay pinagkamalan siyang _paleto_ na hindi marunong umimbay, at minsan ay pinagkamalan siyang _indiano_, kinutya ang kaniyang mga pagnganganingani at talampak siyang inuto ng ilang mangungutang na kaniyang hiniya. Muhi sa mga _konservador_, na hindi pinahalagahan ang kaniyang mga payo, na gaya rin naman sa mga kakabitkabit sa kaniyang humihitit sa kaniyang bulsa, ay sumapi sa pangkating _liberal_, at bago matapos ang taon ay bumalik sa Pilipinas, na, kung hindi man magaling na sa sakit sa atay ay gulong gulo naman ang paghahaka. Ang labing isang buwang ipinamuhay niya sa Korte na dinaang kahalobilo ng mga politikong tindahan, mga walang pinapasukan ang lahat halos; ang ilang talumpating nadingig sa mga suloksulok, ang gayon o ganitong lathalang laban sa pamamahala at lahat noong pamumuhay sa politika na nalalangap doon, mula sa pagupitan, sa pag-itan ng mga paggupit ng Figaro, na naghahayag ng kaniyang patakaran, hanggang sa mga pigingan na pinaghahayagan, sa pamag-itan ng maiinam na pagsasalaysay at mga nakabibighaning banggit ng mga sarisaring kulay ng mga pananalig sa suliraning bayan, ang mga pagkakaiba, mga pagtiwalag, mga di kasiyahang loob, at ibp., ang lahat ng iyon, samantalang siya'y lumalayo sa Europa, ay muling nabubuhay nang lubhang malusog sa kaniyang alaala, na wari'y binhing natanim, na napipiglang lumaki ng mga malalabay na punong nakatatakip, kaya't ng dumaong sa Maynila ay inakalang ito'y maiaayos niya, at gayon nga, taglay ang lalong banal na adhika at ang lalong malilinis na mithi. Sa mga unang buwan ng kaniyang pagdating ay wala nang nababanggit kundi ang Madrid, ang kaniyang mabubuting kaibigan, ang ministrong si ganoon, ang naging ministrong si ganito, ang kinatawang K, ang manunulat na si B; walang pangyayari sa politika, mga kagusutan sa _Korte_, na hindi niya batid ang lalong kaliitliitang pangyayari, ni mga taong bantog na hindi niya kilala ang lihim ng kabuhayan, ni walang nangyaring hindi niya hinulaan ni paglalathala ng isang pagbabagong hindi muna isinanguni sa kaniya; at ang lahat nang ito'y may kalahok na pagsundot sa mga _konservador_, na taglay ang tunay na pagkasuklam, pagpupuri sa pangkating _liberal_, isang kabuhayan dito, isang salita doon ng isang bantog na tao, na ipinapatlang, na waring hindi kinukusa, ang mga pag-aalog sa kaniya at mga tungkuling hindi tinanggap upang huwag lamang magkaroon siya ng ano mang utang na loob sa mga _konservador_. Napakalaki ang kapusukan niya ng mga unang araw na iyon, na ang ilan sa kausap-usap sa tindahan ng mga sarisaring kakanin na dinadalaw niyang maminsanminsan ay nangagsisapi sa pangkating liberal, at nagpanggap nang liberal si D. Eulogio Badana, _sargento retirado sa karabinero_; ang marangal na si Armendia, piloto at matalik na _karlista_; si D. Eusebio Pikote, kawani sa aduana, at si Don Bonifakio Takon, sapatero at talabartero. Gayon man, ang mga sigabo, dahil sa kakulangan ng tunggalian at mga bagay na makapag-udyok, ay unti-unting napawi. Hindi niya binabasa ang mga pamahayagang dumarating sa kaniyang buhat sa Espana, sapagka't balubalutan kung tanggapin at ang pagkakita noon ay nakapagpapahikab sa kaniya; ang mga paghahakang kaniyang napulot na pawang gamit na, ay nangangailangan ng abuloy na dagdag, at doo'y wala ang kaniyang mga mananalumpati; at kahi't na malalakas ang laro sa mga _kasino_ sa Maynila at mayroon ding nangingristo, gaya ng sa mga lipunan sa Madrid, gayon man ay hindi naman ipinahihintulot sa mga tinuran ang ano mang talumpati upang buhayin ang mga imbot sa politika. Nguni't si D. Kustodio ay hindi tamad; gumagawa ng higit sa pagnanasa lamang, kumikilos; at sa pagkakilala niyang sa Pilipinas siya malilibing at sa pag-aakalang yaon ang kaniyang makikilusan, ay pinag-ukulan ng kaniyang mga pagsusumikap at inakalang mapabubuti sa pagbabalak ng maraming pagbabago at mga panukalang kawiliwili. Siya, ang dahil sa nadingig sa Madrid ang pag-uusap ng ukol sa mga daang nilalatagan nang kahoy sa Paris, na noon ay hindi pa ginagawa sa Espana, ay nagpalagay na gawin sa Maynila, sa paraang maglatag ng mga tabla sa mga lansangan at ipagpako na gaya ng nakikita sa mga bahay-bahay; siya, ang dahil sa mga kasawiang nangyayari sa mga sasakyang dadalawa ang gulong, at upang maiwasan, ay ipinalagay na magtaglay ng tatlo man lamang; siya rin naman, ang samantalang gumaganap sa pagka pangalawang pangulo ng Junta de Sanidad ay nakaisip na wiligan ng panglinis ang lahat ng bagay, sampu ng mga balitang pahatid kawad na galing sa mga bayang may sakit na nakahahawa; siya rin ang, sa pagkahabag sa mga presidiario na nangagsisigawa sa init ng araw at sa pagnanasang makapagtipid ang Pamahalaan sa paggugol sa mga kasuotan noon, ay ipinalagay na suotan na lamang ng isang bahag at pagawin sa gabi at huwag sa umaga. Nahahanga at namumuhi, na, ang kaniyang mga palagay ay makatagpo ng humahadlang; nguni't kinakalamay ang sarili pag naiisip na ang taong may halaga, ay sadyang may kalaban, at naghihiganti naman siya sa paraang pagtuligsa at pagpapawalang kabuluhan sa lahat ng panukala, maging masama o maging mabuti, na iharap ng iba. Sapagka't ipinagmamalaki ang kaniyang pagkalabusaw, kailan ma't matatanong siya kung ano ang palagay sa mga indio ay karaniwang isagot na, nararapat sa mga gawain sa kamay at mga _artes imitativas_ (ang ibig sabihin ay musika, pintura at eskultura), at idinadagdag ang kaniyang matandang pabuntot, na, upang makilala sila'y kailangang bumilang ng maraming maraming taong pamumuhay sa lupaing yaon. Gayon man, kung nakadidingig na may napapabantog sa anoman na hindi dahil sa mga gawain sa kamay o _arte imitativa_, sa kimika, sa medisina o pilosopia, sa halimbawa, ay sinasabi niyang: !Psh! maaari.... !hindi tanga! at sinasapantaha niya na ang indiong iyon ay may maraming dugong kastila sa ugat; at kung hindi niya makitaan kahi't na magpilit ay humahanap naman ng isang pinanggalingang hapon: noon ay nagsisimula ang gawi na iukol sa mga hapon at sa mga arabe ang anomang mabuting bagay na taglay ng pilipino. Sa kay D. Kustodio, ang kundiman, ang balitaw, ang kumintang ay mga tugtuging arabe, gaya rin naman ng mga titik sa pagsulat ng matatandang pilipino, at sa bagay na ito'y wala siyang pag-aalinlangan, kahi't hindi niya kilala ang arabe, ni hindi man siya nakakita ng katitikang pilipino. Arabe at lubos na arabe! aniya kay Ben-Zayb sa isang pagsasabing hindi matutulan kung dili man, ay insik. At idinudugtong pang may kindat na makahulugan: Walang wala, walang bagay na sadyang likas ang mga indio, ?batid ninyo? Malaki ang pagmamahal ko sa kanila; nguni't hindi sila dapat purihin, sapagka't nangagmamalaki at nagiging mga kahabaghabag. Kung minsa'y sinasabi na: Pinakamamahal ko ang mga indio, ako'y lumalagay nang para nilang ama't tagapagtanggol, nguni't kailangang ang bawa't bagay ay malagay sa nararapat kalagyan. Ang iba'y ipinanganak upang mag-utos at ang iba'y upang sumunod; kung sa bagay ay hindi masasabing malakas ang katunayang ito, datapwa'y ginagawa nang walang maraming salitaan. At tingnan ninyo, ang paraan ay walang kahiraphirap. Pag kailangan ninyong piglan ang bayan ay paliwanagan ninyong siya'y pigil; tatawa sa unang araw, sa ikalawa'y tututol, sa ikatlo ay mag-aalinlangan at sa ikaapat ay panalig na panalig na. Upang mapalagi ang pilipino sa pagkamasunurin, ay kailangang uulit-ulitin sa kaniya sa araw-araw na siya'y gayon at pananaliging siya'y walang magagawa. ?Sa isang dako naman, ay ano pa't mananalig siya sa ibang bagay kung masasawi lamang? Paniwalaan ninyo ako, isang kawanggawa ang palagiin ang bawa't isa sa kalagayang kinaroroonan; diyan naririyan ang kaayusan, ang pagkakasundo. Iyan ang lihim ng _karunungan_ sa pamamahala. Kung tinutukoy ni D. Kustodio ang kaniyang paraan sa pamamahala ay di na nasisiyahan sa salitang _arte_. At pagsasabi niya ng _pamamahala_ ay iniuunat ang kamay na ibinababa hanggang sa taas ng isang taong nakaluhod, nakaukod. Tungkol naman sa pananampalataya ay ipinagmamalaki ang kaniyang pagkakatoliko, lubos na katoliko, !a! ang katolikang Espana, ang lupain ni Maria Santisima!.... Ang isang labusaw ay maaari at dapat maging katoliko doon sa pook na, ipinalalagay sila ng mga kalaban ng pagkakasulong, na sila'y mga diosdiosan o santo man lamang, gaya nang pangyayaring ang isang kayumanggi ay inaaring maputi sa Kapreria. Gayon man, ay kumakain siya ng lamang kati sa boong kurisma, tangi lamang sa _Viernes Santo_; hindi nagkukumpisal kailan man, hindi naniniwala sa mga kababalaghan, ni sa hindi pagkakamali ng Papa, at kung nagsisimba, ay nagsisimba sa ika sampu ng umaga o sa lalong maikling misa, sa misa ng tropa. Kahi't sa Madrid ay nagsalita siya ng laban sa mga pari, na ipinalalagay niyang lipas na sa kapanahunan, upang huwag matiwali sa kaniyang kinagigitnaan, nagsalita ng mga paglait sa Inquisikion at nagsasalaysay ng gayon o ganitong kabuhayang malaswa o palibak na kinalalahukan ng mga habito, o, sa lalong tiyakan, mga prayleng walang _habito_, gayon man, pagsasalita ng ukol sa Pilipinas, na dapat pamahalaan ng alinsunod sa mga tanging batas, ay umuubo, titingin ng isang titig na may kahulugan, uulitin ang paglalahad ng kamay na kasingpantay ng taas na matalinghaga. Ang mga prayle ay kailangan, sila'y isang bagay na masama, nguni't kailangan ang sabi. At nagagalit pag ang isang indio ay nangahas na mag-alinlangan sa mga kababalaghan o hindi naniniwala sa Papa. Ang lahat ng pahirap ng Inquisikion ay hindi sapat na parusa sa kapangahasang iyon. Kung ikinakatwiran sa kaniya na ang panggagaga o ang mabuhay na sinasamantala ang kamangmangan ay may iba pang tawag na masamang dinggin at pinaparusahan kapag ang nagkakasala ay nag-iisa, ay lumulusot naman siya sa paraang pagtukoy sa ibang bayang sakop. Kami ang sabi, na ang boses ay ang ginagamit sa mga seremonia kami'y makapagmamalaki! Hindi kami kagaya ng mga ingles at mga holandes, na upang mapanatili sa pag-alinsunod ang mga bayan ay gumagamit ng pamalo.... ang aming ginagamit ay ibang paraan na lubhang malumanay, lubhang matibay; ang malunas na tulong ng mga prayle ay higit sa pamalong ingles...... Ang sabi niyang ito'y lumaganap at sa mahabang panaho'y binanggit banggit ni Ben-Zayb at gayon din ng boong Maynila; pinakapuripuri ng Maynilang naghuhulo. Ang salita ay nakaabot sa Madrid, at binanggit sa Parlamento, na parang sabi ng isang _labusaw na may mahabang paninirahan_ at ibp., at sa dahilang naging karangalan ng mga prayle ang gayong paghahawig ay hinandugan siya ng ilang arrobang sikulate, bagay na ipinabalik ng di malamuyot na si D. Kustodio, na, sa dahilang ito'y ipinantay naman ni Ben-Zayb ang taglay na kabaitan sa kabaitan ni Epaminondas. Datapwa't gayon man, ay gumagamit din ng yantok ang bagong Epaminondas kung inaabot ng pagkagalit, at ang gayon ay inihahatol sa iba! Nang mga araw na iyon, ay inulit ng mga kombento ang kanilang mga handog dahil sa pangangambang baka siya magbigay ng isang kapasiyahang sang-ayon sa kahilingan ng mga nag-aaral, at ng hapong natagpuan natin siya ay lalo pa manding hindi mapalagay kay sa dati sapagka't malapit masira ang kaniyang kabantugang masipag. Mahigit nang labing limang araw na nasa kamay niya ang mga kasulatan, at nang umagang iyon, matapos na mapuri ang kaniyang pagka masusi, ay itinanong ng mataas na kawani ang kaniyang kapasiyahan. Si D. Kustodio ay sumagot ng lubhang matalinghaga, na ang ibig sabihin ay yari na: ang mataas na kawani ay ngumiti, at ang ngiting iyon ngayon ay gumagambala't umuusig sa kaniya. Gaya nang sinabi na namin, ang hikab niya'y sunodsunod. Sa isang pagkilos niya, ng sandaling idinidilat ang mga mata at inilalapat ang bibig, ay napatitig sa mahabang hanay ng mga saping mapula, na ayos na ayos ang mga pagkakalagay sa mainam na aklatang kamagong: sa mga gulugod ng bawa't isa'y may mga malalaking titik na ang sinasabi, ay: MANGA PANUKALA. Nalimot sumandali ang kaniyang mga kagipitan at ang mga pag-ikot ni Pepay, upang alalahanin na ang lahat ng linalaman ng mga baitang na iyon ay pawang sumipot sa kaniyang palanak na ulo sa mga sandaling pagliliwanag. !Gaano karaming bungang isip na walang kamukha, gaano karaming maririlag na pagkukuro, gaano karaming mga kaparaanang ikaliligtas sa pagsasalat ng Pilipinas! Kailan pa man ay hindi na siya malilimot at tataglayin niya ang pagkilala ng utang na loob ng bayan! Waring isang matandang magatod na nakatagpo ng isang balutang inaamag na mga sulat sa palasintahan, ay tumindig si D. Kustodio at lumapit sa lalagyan ng mga aklat. Ang unang balangkap na makapal, magang-maga, punongpuno, ay may taglay na tatak na "MANGA PANUKALANG _minumunakala_". Huwag! ang bulong may mga bagay na maiinam, nguni't kailangan ang sangtaon upang mabasang muli. Ang pangalawa, na makapalkapal din, ay may tatak na "MANGA PANUKALANG _nasa pagsusuri_". Huwag din! Pagkatapos noon ay sumusunod ang "MANGA PANUKALANG _ipinag-aantay ng panahon_.".... "MANGA PANUKALANG _iniharap_...." "MANGA PANUKALANG _pinawalang kabuluhan_...." "MANGA PANUKALANG _pinagtibay_...." "MANGA PANUKALANG _pinigil_...." Ang mga huling balangkap ay kakaunti ang laman, nguni't ang huli ay lalo pa, ang sa "MANGA PANUKALANG _isasagawa_". Ikinislot ni D. Kustodio ang kaniyang ilong ?ano kaya ang laman? Nalimot na niya ang nasa sa loob niyon. Isang putol na papel na naninilaw ang nakaungos sa dalawang takip, na wari'y dinidilaan siya ng balangkap. Kinuha sa lalagyan at binuksan: yaon pala'y ang bantog na panukala ng Paaralang Artes y Ofikios. A, putris! ang bulalas nguni't ito'y nasa sa kamay na ng mga paring agustino...... Walang ano ano'y biglang tinapik ang kaniyang noo, inihubog ang kilay, isang pagtatagumpay ang nalarawan sa kaniyang mukha. Sa heto pala ang aking pasiya, K.! ang bulalas na bumitiw ng isang mahalay na salitang hindi ang _eureka_, nguni't nagsisimula sa pangkatapusan nito ang aking kapasiyahan ay yari na. At makalima o makaanim na inulit ulit ang kaniyang kinaugaliang _eureka_, na humaging sa hangin na wari'y magalak na hagkis, at masayang tinungo ang kaniyang mesa at sinimulan ang pagsulat. XXI MGA AYOS MAYNILA Nang gabing yaon ay may isang malaking palabas sa dulaang "Variedades". Ang samahan ng operang pranses ni Mr. Jouy ay magdadaos ng una niyang palabas na ang itatanghal ay "_Les Klokhes de Korneville_" at ipamamalas sa madlang manonood ang kaniyang mga piling _troupe_ na inihayag na ilang araw ng mga pahayagan ang kanilang kabantugan. Sinasabing sa mga aktris ay mayroong mga may magandang tingig, nguni't lalo pa manding maganda ang anyo, at kung paniniwalaan ang mga bulongbulungan, ay higit pa sa kanilang tingig at anyo ang kanilang kagandahang loob. Ika pito at kalahati pa lamang ng gabi ay wala nang billete ni para sa naghihingalong si P. Salvi, at ang mga papasok sa "entrada general" ay mahabang mahaba ang hanay. Sa takilya ay nagkaroon ng kaguluhan, awayan, tinukoy ang pagpipilibustero at ang ukol sa lahi, nguni't gayon man ay hindi rin nakakuha ng bilyete. Nang labing limang minuto na lamang ang kulang sa ika walo ay malalaking halaga na ang itinatawad sa isang uupan sa _entrada general_. Ang anyo ng dulaan, na naiilawang mabuti, may mga puno't bulaklak sa mga pintuan, ay nakauulol sa mga nahuhuling napapahanga at napapasuntok. Isang makapal na tao ang nangagkikisawan sa mga paligid at pinagmamasdang naiinggit ang mga pumapasok, ang mga maagang dumarating dahil sa natatakot na maunahan sa kanilang luklukan: tawanan, alingawngaw, mga pag-aantabay, nangagsisibati sa mga bagong dating na masama ang loob na nakikihalobilo sa mga nanonood, at, yamang hindi makapasok ay nangatitira na lamang sa pagtanaw sa mga pumapasok. Gayon ma'y may isang wari'y di kahalo sa mga pag-aasamasam at pagnanasang makapanood. Siya'y isang mataas na lalaking payat na kung lumakad ay marahan at kinakaladkad ang isang paang naninigas. Ang suot ay isang masamang amerikana na kulay kape at isang pantalong pariparisukat ang guhit, marumi, na nakakapit sa kaniyang katawang mabuto at yayat. Isang sambalilong _hongo_ na maarte na, dahil sa kasiraan, ang nakataklob sa kaniyang malaking ulo at nagpapakawala sa buhok na ang kulay ay maruming abuhin, halos bulhaw, mahahaba, kulot ang mga dulo na wari'y buhok makata. Ang lalong katangitangi sa taong iyon ay hindi ang kaniyang kasuotan, ni ang kaniyang mukhang taga Europa na walang balbas ni bigote, kundi ang kulay niyang saga, kulay na naging sanhi ng tawag na _Kamaronkokido_, na siyang bansag sa kaniya. Ang anyo niya'y walang kapara: anak ng isang mabuting lipi, nguni't siya'y nabubuhay sa pagbubulagbul, sa panghihingi ng limos; lahing kastila, ay hindi pinahahalagahan ang karangalang lahi na inaalipusta sa pamag-itan ng kaniyang gulagulanit na kasuotan, ipinalalagay siya ng lahat na wari'y tagapamalita sa mga pahayagan, at tunay nga namang ang kaniyang matang malalaki't abuhin, na malamlam at waring mapagnilay kung tumingin, ay naroon saan ma't may bagay na maibabalita. Ang kaniyang kabuhayan ay hindi batid ng marami; walang nakaaalam kung saan siya kumakain at natutulog: marahil ay mayroon siyang isang bariles saan mang pook. Nang mga sandaling iyon ay hindi taglay ni Kamaronkokido ang dati niyang anyong matigas at walang bahala: isang wari'y masayang pagkaawa ang nananaw sa kaniyang paningin. Isang munting lalaki, isang mababang matanda ang masayang sumagupa sa kaniya. Kaibigaaaan! ang sabi, na paos ang boses na wari'y sa palaka, at ipinakikita ang ilang pisong mehikano. Nakita ni Kamaronkokido ang mga mamiso, at kinibit ang balikat. ?Ano ang mayroon sa kaniya noon? Ang matanda'y isang mainam na kaibayo niya. Maliit, lubhang maliit, natatakluban ang ulo ng isang sambalilong _de kopa_ na naging isang uod na may balahibo, at napapaloob sa isang maluwang na lebita, lubhang maluwang at napakahaba hanggang sa mapantay sa isang salawal na napakaikli na hindi lumalampas sa binti. Ang kaniyang katawan ay waring siyang lelong at ang mga paa'y siyang apo, samantalang ang kaniyang mga sapatos ay naglalayag mandin sa katihan yaon ay dalawang malalaking sapatos marinero na tumututol ng laban sa uod na may balahibo na nasa kaniyang ulo na gaya ng matinding tutol ng isang kombento na nasa piling ng isang _Exposikion Universal_! Si Kamaronkokido ay saga, ang matanda'y kayumanggi; yaon ay walang buhok sa mukha kahi't lahing kastila, ang indio ay may patilla at bigoteng mapuputi, mahahaba't madalang. Ang paningin ay malikot. Kung tawagin siya'y Tio Kiko, at, gaya ng kaniyang kaibigan ay nabubuhay din siya sa pamamahayag: siya ang nagpapatawag ng mga palabas at nagdidikit ng mga kartel ng mga dulaan. Siya marahil ang tanging pilipino na kahi't naka _khistera_ at lebita ay nakapaglalakad nang hindi ginagambala, gaya rin naman ng kaniyang kaibigan na siya ang tanging kastila na nagtatawa sa karangalan ng lahi. Binigyan ako ng malaking pabuya ng pranses ang sabing nakangiti at ipinatanaw ang kaniyang gilagid na wari'y isang lansangan matapos ang sunog napabuti ang kamay ko sa pagdidikit ng mga kartel! Muling ikinibit ni Kamaronkokido ang kaniyang mga balikat. Kiko ang sagot na maugong ang boses kung anim na piso ang ibinigay sa iyo dahil sa gawa mo ?magkano kaya ang ibibigay sa mga prayle? Dahil sa kaliksihang likas ni Tio Kiko, ay itinaas ang ulo. Sa mga prayle? Sapagka't dapat mong maalaman ang patuloy ni Kamaronkokido na ang pagkapunong ito'y kagagawan ng mga kombento! Sadya nga namang gayon, ang mga prayle na pinangunguluhan ni P. Salvi at ilang hindi pari na pinangunguluhan ni D. Kustodio ay laban sa pagtatanghal na iyon. Si P. Kamorra, na hindi makapanood, ay nanglilisik ang mata't tatakamtakam; nguni't nakikipagtalo kay Ben-Zayb na malambot na nagtatanggol sapagka't naiisip ang billeteng walang bayad na ipadadala sa kaniya ng may palabas. Pinagsasalitaan siya ni D. Kustodio ng ukol sa maayos na hilig, sa pananampalataya, sa mabubuting kaugalian, at ibp. Nguni't ang bulong ng manunulat ang ating mga dulang sainete na may mga salita't pangungusap na dalawa ang kahulugan.... Nguni't nasa wikang kastila naman! ang pasigaw na putol ng mabait na konsehal, na nag-aalab sa banal na pagkagalit mga kahalayan sa wikang pranses! tao kayo, Ben-Zayb, maanong alang-alang sa Poong Dios, !sa wikang pranses! !Iyan ay hindi dapat mangyari magpakailan man! At ibinigkas ang _hindi dapat mangyari magpakailan man!_ ng kasingtigas kung pagpipisanin ang tatlong Guzman na pinagbabalaang papatayan ng isang pulgas kapag hindi isinuko ang dalawang pung Tarifa. Gaya nang maaantay, si P. Irene, ay kasang-ayon ni D. Kustodio at nagtutungayaw sa operetang pranses. !Puf! Siya'y natungo sa Paris, nguni't hindi man lamang tumuntong sa pintuan ng isang dulaan; !iligtas siya ng Maykapal! Nguni't marami din naman ang kasang-ayon ng operetang pranses. Ang mga opisial sa hukbo at mga pangdigmang dagat, na sa mga ito'y kabilang ang _ayudante_ ng General, ang mga kawani at ilang matataas na tao ay nangagnanasang lumasap ng kainaman ng wikang pranses sa bibig ng mga tunay na _parisien_; kabilang nila ang mga nalulan sa M. M. at nakagamit ng kaunti ng pranses sa paglalayag, ang mga nakadalaw sa Paris at lahat niyong mga ibig na masabing sila'y bihasa. Ang lipunan nga sa Maynila ay nagkahati sa dalawang pangkat, ang mga sang-ayon at ang mga laban sa opera, na pinayuhan ng mga matatandang babai, mga asawang mapanibughuin at nanganganib sa pag-ibig ng kanilang mga kabyak, at nang may mga katipan sa pag-aasawa, samantalang ang mga malaya't ang mga magaganda ay nangagpakilalang lubos silang magiliw sa opereta. Nagsalimbayan ang mga sulatan, nagkaroon ng mga pagpaparoo't parito, salisalitaan, mga pagpupulong, mga pagliliponlipon, mga pagtatalo; natukoy na tuloy sampu ng panghihimagsik ng mga indio, ang katamaran, ang mga liping mababa't liping mataas, karangalan at iba pang kamulalaan, at matapos ang maraming hatidhatirang usap at maraming bulong bulungan, ay ibinigay ang pahintulot, at si P. Salvi ay naglathala ng isang _pastoral_ na walang bumasa kundi ang taga ayos lamang sa limbagan. Nabalitang ang General ay nakagalit ng Kondesa: na ito'y naninirahang madalas sa mga bahay liwaliwan; na ang marangal na pinuno ay nabugnot; na ang _konsul_ ng mga pranses ay gayon, na nagkaroon ng mga handog, at ibp., at nalahok sa usapan ang maraming pangalan, ang sa insik na si Quiroga, ang sa kay Simoun at sampu ng sa maraming artista. Salamat sa nagpaunang alingawngaw na ito, ang pagkasabik ng tao'y naragdagan, at mula pa sa araw na sinusundan ng palabas, araw na idinating ng mga artista, ay walang napag-uusapan kundi ang pagpasok sa unang pagtatanghal. Sapol ng lumabas ang mapupulang kartel na nagbabalita nang _Les Klokhes de Korneville_, ang mga nanalo'y humanda na sa pagdiriwang ng kanilang tagumpay. Sa ilang kawanihan, ay hindi na pinalalakad ang panahon sa pagbabasa ng mga pahayagan, kundi dinudumog ang mga kasaysayang limbag nang palalabasin, nangagbabasa ng mga nobelang pranses, at ang marami'y tumutungo sa palikuran na nagpapakunwaring iniiti upang makasangguni lamang ng palihim sa munting diksionariong pangbulsa. Nguni't gayon man ay hindi rin nalulutas ang mga _expediente_; kundi bagkus pa ngang ang lahat ay pinababalik sa kinabukasan, datapwa'y hindi mangyayaring magalit ang kahi't sino: ang nakakaharap ay mga kawaning lubhang magagalang, masuyo, na tumatanggap sa kanila at nagpapaalam sa pamagitan ng malalaking yuko na ugaling pranses: ang mga kawani'y nangagsasanay, linilinis ang kanilang pranses na inaamag at sila-sila'y nagbabatian ng _oui monesiour_, _s'il bous plait_, at _pardon!_ sa bawa't kilos, bagay na lubhang kaigaigayang madingig at panoorin. Nguni't sa pasulatan ng mga pamahayagan naroroon ang lalong galawan at ang kagipitan ay umaabot sa lalong malaki; si Ben-Zayb, na sinasabing siyang manunuligsa at naghulog sa wikang kastila ng kasaysayan ng palalabasin ay nangangatal na wari'y babaing nasuplong sa pangkukulam: nakikita niyang ang kaniyang mga kalaban ay nagpupunyaging makahuli ng kaniyang mga kamalian at ipinamumukha sa kaniya ang di pagkabatid na mabuti ng pranses. Nang panahon ng Opera Italiana ay kakaunti nang mapasubo siya sa isang patayan dahil sa maling pagkahulog sa wikang kastila ng pangalan ng isang tenor; agadagad naglathala ang isang mainggitin at ipinalagay siyang walang namumuwangan, siya, ang una unang ulong nag-iisip sa Pilipinas! !Gaanong hirap ang sinapit niya sa pagsasanggalang! nangailangan siyang sumulat ng di lamang lalabing pitong palathala at sumangguni sa labing limang diksionario. At dahil sa mabuting pagkakaalaalang iyon, ang kaawaawang si Ben-Zayb, ay lumalakad na lubhang maingat na ang inilalakad ay kamay, hindi namin sinabing paa, upang huwag gayahan si P. Kamorra na may masamang ugaling ipintas kay Ben-Zayb na paa ang ginagamit nito kung sumusulat. Nakita mo na Kiko? ang sabi ni Kamaronkokido ang kalahati ng taong iyan ay naparito dahil sa sinabi ng mga prayle na huwag pumarito; ang gayo'y waring isang pahayag; at ang kalahati pa, sapagka't anila sa sarili ay: ?ipinagbabawal ng mga prayle? kung gayo'y katutuhan marahil. Maniwala ka sa akin, Kiko, ang mga palatuntunan mo ay mabubuti nga nguni't lalo pang mabuti ang pastoral, at !dapat mong mabatid na walang isa mang nakabasa! Kaibigaaaan, ?inaakala mo baga ang tanong ni Tio Kiko na hindi mapalagay na dahil sa kagagawan ni P. Salvi, ay alisin na kaya ang tinutungkol ko? Marahil, Kiko, marahil, ang sagot ng kausap na tumingin sa langit ang salapi'y untiunti nang nawawala.... Si Tio Kiko ay bumulong ng ilang salita at pangungusap na di malinawan, kung ang mga prayle ay manghihimasok sa pagbabalita ng mga palabas dulaan ay papasok naman siyang prayle. At matapos makapagpaalam sa kaniyang kaibigan ay lumayong uuboubo at pinakakalansing ang kaniyang mga mamiso. Si Kamaronkokido, na taglay ang dati niyang pagwawalang bahala, ay nagpatuloy sa pagyayao't dito na kaladkad ang paa at mapungay ang paningin. Napuna niya ang pagdating ng ilang mukhang hindi kilala, na iba't iba ang pinanggagalingan at nangaghuhudyatan sa pamag-itan ng kindat, at pag-ubo. Noon lamang niya nakita sa mga gayong pagkakataon ang mga taong iyon, siya, na nakakakilala sa lahat ng anyo ng mga naninirahan sa siyudad at sa lahat ng pagmumukha. Mga lalaking madidilim ang mukha, mga hukot, mga di mapalagay at hindi mawasto at masama ang pagkakabalatkayo ng suot, na wari'y noon lamang nagsuot ng amerikana. Hindi nangagsisilagay sa unang hanay upang makapanood na mabuti, nangagkakanlong sa dilim, na waring ayaw na sila'y makita. Mga polisiya sekreta o mga magnanakaw? ang tanong sa sarili ni Kamaronkokido at dagling ikinibit ang balikat at ?ano ba ang mayroon sa akin? Ang parol ng isang sasakyang dumarating ay tumanglaw sa pagdaraan sa isang pulutong ng apat o lima ng mga taong yaon na nakikipag-usap sa isang wari'y kawal sa hukbo. Polisiya sekreta!, marahil ay isang bagong tatag na kawanihan! ang bulong niya. At kumilos ng isang anyong nagwawalang bahala. Nguni't makaraan yaon ay nakita ang militar, matapos na makipag-alam sa dalawa o tatlong pulutong pa, na tumango sa isang sasakyan at waring nakipag-usap ng mahigpitan sa isang nasa sa loob. Si Kamaronkokido ay lumakad ng ilang hakbang at kahi't hindi namangha ay waring nakilala niya si Simoun, samantalang ang matalas niyang pangdingig ay nakaulinig ng ganitong maikling usapan: Ang palatandaan ay isang putok! Opo. Huwag kayong mag-alaala; ang General ay siyang nag-uutos; nguni't pag-iingatan ninyong huwag masasabi. Kung susundin ninyo ang aking utos ay matataas kayo. Opo. Kung gayo'y.... humanda kayo! Ang boses ay tumigil at makaraan ang ilang sandali'y lumakad ang sasakyan. Kahi't na mapagwalang bahala si Kamaronkokido ay hindi rin nakapigil sa pagbulong na: Mayroong binabalak.... !Kaingatan ang mga bulsa! At sa dahilang naramdamang ang kaniyang mga bulsa ay walang laman, ay muling ikinibit ang balikat. ?Ano ang mayroon sa kaniya kung gumuho man ang langit? At nagpatuloy sa kaniyang pakikibatyag. Nang magdaan sa harap ng dalawa kataong nag-uusap, ay nadingig sa isa, na may sabit sa liig na mga kuwintas at kalmen, na sinasabi sa wikang tagalog, na: Ang mga prayle ay malakas pa kay sa General, huwag kang mangmang; ito'y aalis at ang mga prayle'y maiiwan. Magawa lamang nating mabuti ay yayaman tayo. !Ang palatandaan ay isang putok! Aba, aba! ang bulong ni Kamaronkokido na ipinipiksi ang mga daliri doon ay ang General, at dito ay si P. Salvi.... !Kahabag-habag na bayan! Nguni't ?ano ang mayroon sa akin? At matapos na maikibit ang balikat na sabay sa paglura at dalawang ngiwi na sa ganang kaniya ay siyang tanda ng lalong malaking pagwawalang bahala, ay ipinatuloy ang kaniyang pakikimatyag. Samantala naman ay matutuling dumarating ang mga sasakyan, biglang hihinto sa siping ng pintuan at iiwan ang kanilang sakay na pawang tao sa mataas na kalipunan. Ang mga babai, kahi't babahagya ang lamig ng gabi, ay may dalang maiinam na _khal_, mga _panolong_ sutla at mga panglaban sa ginaw; ang mga lalaki, ang mga naka _frak_ at korbatang puti, ay gumagamit ng gaban; ang iba'y bitbit na lamang at ipinatatanaw ang mga panaping sutla. Sa pulutong ng mga talogigi, si Tadeo, ang nagkakasakit kung pumapanaog ang guro, ay kaakbay ng kaniyang kababayang baguhan na namalas nating nagtiis ng inianak ng masamang pagkakabasa sa katotohanang sinabi ni Deskartes. Ang baguhan ay napakatalogigi't mausisa, at sinasamantala naman ni Tadeo ang kaniyang kamangmangan at di kaalaman upang pagsalaysayan ng lalong malalaking kasinungalingan. Bawa't kastilang bumati sa kaniya, maging may mababang katungkulan o kawani sa mga tindahan, ay sinasabi sa kaniyang kasama na yaon ay pinuno sa isang kawanihan, markes, konde, at ibp.; datapwa'y pag patuloy ang paglakad, !psh! yao'y isang bulagbul, isang _ofikial quinto_, isang taong walang gaanong kabuluhan! At pag wala nang naglalakad, na makapagpahanga sa baguhan ay ang mga magagarang sasakyan namang dumadaan ang hinaharap; si Tadeo ay bumabati ng mainam na ayos, ikakaway nang malugod ang kamay, bibitiw ng isang _!adios!_ na matiwala. Sino yaon? Bah! ang sagot na parang walang anoman ang Gobernador Kivil.... ang Segundo Kabo.... ang Mahistradong si gayon.... ang asawa ni.... na mga kaibigan ko! Ang baguhan ay nahahanga, nakatangang siya'y pinakikinggan at nag-iingat upang huwag mapalagay sa kanan ng kausap. Si Tadeo ay kaibigan ng mga mahistrado at mga gobernador!! At tinuturan sa kaniya ni Tadeo ang pangalan ng lahat ng dumarating, at, pag hindi niya kilala, ay gumagawa ng mga bansag, mga kasaysayan at nagsasaysay ng mga sarisaring bagay. Nakikita mo ba? iyong taong mataas, na may patilyang itim, duling ng kaunti, na itim ang suot, yaon ang mahistrado A, kaibigang matalik ng asawa ng koronel B; isang araw ay kaunti nang mag-away ang dalawang iyan kung hindi ako namagitna.... !adios! Tingnan mo, hayan at dumarating pa naman ang koronel, mag-away kaya ang dalawa? Pinigil ng baguhan ang paghinga, nguni't ang koronel at ang mahistrado ay malugod na nangagkamayan; ang militar, na isang matandang bagongtao, ay nagtanong ng kung ano ang lagay ng mga kaanak ng kaharap, at ibp. Ah! !salamat sa Dios! ang hinga ni Tadeo ako ang may kapakanan ng kanilang pagkakasundo. Kung hilingin kaya ninyo sa kanila na tayo'y ipasok? ang tanong na may kaunting pangamba ng baguhan. E! !Kailan ma'y hindi ako nangungutang ng loob! ang sabing nagmataas ni Tadeo ako'y gumagawa nang mabuti, nguni't hindi ako nag-aantay na gantihin. Kinagat ng baguhan ang kaniyang mga labi, lalo pang nangunti at naglagay ng magalang na layo sa pag-itan niya't ng kaniyang kababayan. Nagpatuloy si Tadeo: Iyan ang musikong si H.... Iyan ang abogadong si J. na bumigkas, na wari'y kaniya, ng isang talumpating nakatitik sa lahat ng aklat, at siya'y pinuri at hinangaan ng mga nakingig.... Iyang bumababa sa isang hansomkab ay ang manggagamot na si K, na ang lalo niyang pinagsisikapan ay ang sakit ng mga bata, kaya't pinanganlan siyang Herodes.... Iyan ang mayamang si L, na walang nasasabisabi kundi ang kaniyang mga kayamanan at mga balaid.... ang makatang si M, na lagi nang tumutukoy sa mga bituin at sa mga bagaybagay ng _dako pa roon_.... Hayan ang magandang asawa ni N, na palaging natatagpuang wala ang asawa kung dinadalaw ni Padre Q.... ang mangangalakal na hudiong si P, na isang libong piso ang dala nang pumarito at ngayo'y mayroon nang mga angawangaw.... Iyong may mahabang balbas ay ang manggagamot na si R, na yumamang hindi dahil sa pagpapagaling kundi sa paggawa ng maysakit.... Gumagawa ng maysakit? Oo, sa pagsisiyasat sa mga nasusundalo.... !huwag kayong kumilos! Iyang kagalanggalang na ginoo na maayos ang pagkakabihis, ay hindi mediko, nguni't isang manggagamot _sui generis_; taglay niyang buongbuo ang _similia similibus_.... Ang kapitan sa kawal na kabayuhan na kaniyang kasama ay siya niyang pinakagigiliw sa mga nag-aaral sa kaniya.... Iyang may suot na putian at ang sambalilo'y nakakiling, ay ang kawaning si S, na ang batayan ay ang kailan ma'y huwag magpakita ng ugaling magalang at muhingmuhi kapag nakakita ng isang sombrero na nakapatong sa ulo ng iba; sinasabing ginagawa niya ang gayon upang huwag mabili ang mga sombrerong aleman.... Iyang dumarating na kasama ang kaniyang anak ay ang mayamang mangangalakal na si K, na kumikita ng mahigit sa isang daang libo.... nguni't ?ano ang wiwikain mo kung sabihin ko sa iyo na may utang pa sa aking apat na piso, limangsikapat at labingdalawang kualta? Nguni't sino ba naman ang sisingil sa isang mayamang gaya niyan? May utang sa inyo ang ginoong iyan? Mangyari! isang araw ay iniligtas ko siya sa isang kagipitan; isang biyernes, ika pito't kalahati ng umaga; naaalala ko pa; hindi pa ako nakapag-aagahan noon.... Ang babaing iyan na sinusundan ng isang matandang babai rin ay si Pepay na mananayaw.... ngayo'y hindi na nagsasayaw sapul ng.... ipinagbawal sa kaniya.... ng isang ginoong napakakatoliko at matalik kong kaibigan...... Nariyan ang bulugang si Z; matitiyak na sumusunod kay Pepay upang ito'y pasayawing muli. Isang mabuting tao na matalik kong kaibigan, wala kundi isang kapintasan: siya'y mistisong insik at nagpapanggap na taga Espana. !Sst! Tingnan mo si Ben-Zayb, iyang mukhang prayle, na may dalang lapis sa kamay at isang balumbong papel, iyan ang dakilang manunulat na si Ben-Zayb, matalik kong kaibigan; may isang katalinuhan!.... Mawalang galang sa inyo ?at iyang munting tao na may mga patillang puti?.... Iyan ang naghalal sa kaniyang tatlong anak na babai, iyang tatlong maliliit, na mga _auxiliar de Fomento_ upang makasingil ng sahod sa talaan ng Pamahalaan...... Iya'y isang ginoong matalas ang pag-iisip, nguni't napakatalas! gagawa ng isang kaululan at ibibintang.... sa iba; bibili ng isang baro at ang nagbabayad ay ang kabangbayan. Matalas, matalas na matalas, nguni't napakatalas!.... Si Tadeo ay napahinto. At iyang ginoong may astang mabangis at ang lahat ng tao'y tiningnan ng paalipusta? ang tanong ng baguhan na itinuro ang isang taong iginagalaw na mapalalo ang ulo. Nguni't si Tadeo ay hindi sumagot, inihaba ang liig upang tanawin si Paulita Gomez na dumarating na kasama ang isang kaibigan, si aling Viktorina at si Juanito Pelaez. Binigyan sila nito ng isang _palko_ at lalo pa manding kuba kay sa karaniwan. Dating at dating ang mga sasakyan, dumarating ang mga artista na sa ibang pintuan ang pasok at sinusundan ng mga kaibigan at mga ligaw. Nang si Paulita'y makapasok na ay nagpatuloy si Tadeo: Iyan ang mga pamangking babai ng mayamang si kapitang D, iyang nangakasakay sa _lando_, ?nakikita mong napakaganda't napakainam ng pangangatawan? Sa loob ng ilang taon marahil ay pawang patay na o baliw.... ayaw si kapitang D, na sila'y mangag-asawa, at nahahalata na sa mga pamangkin ang pagkakahawa sa kabaliwan ng amain.... Iyan ang binibining E, ang magmamana ng isang malaking kayamanan, na pinag-aagawan ng mundo at ng mga kombento... !Huwag kang umimik! !iyan ay nakikilala ko! !si Padre Irene! nakabalat-kayo, may miyas na huwad lamang! !Nakikilala ko dahil sa kaniyang ilong! !At siya pa namang labanglaban!.... Gulilat na tiningnan ng baguhan at nakitang nakanlong ang isang lebita na mabuti ang tabas sa isang pulutong ng mga babai. Ang tatlong Parka! ang patuloy ni Tadeo ng makitang dumarating ang tatlong dalagang mga yayat, mabuto, nangangalumata, maluluwang ang bibig at masagwa ang bihis, ang mga pangalan niyan.... Atropos? ang mahinang sabi ng baguhan na ibig magpakitang siya'y may kaunting kaalaman, kahi't sa mitolohiya man lamang. Hindi, tao ka, ang mga pangalan niyan ay mga binibini ni Balkon, mga mapamintas, mga matatandang dalaga, mamumula.... Ang lahat ay kinamumuhian, ang mga lalaki, ang mga babai, ang mga bata.... Nguni't tingnan mo't sa piling ng kasamaan, ay inilalagay ng Dios ang lunas, kung minsan nga lamang ay nahuhuli. Sa likod ng mga Parka, na panakot sa bayan, ay dumarating ang tatlong iyan, na ipinagmamalaki ng kanilang mga kaibigang kinabibilangan ko. Iyang binatang payat na malalaki ang mata, hukod ng kaunti na ang kilos ay madalas dahil sa hindi umabot ng billete, iyan ay ang kimikong si S, sumulat ng maraming pagsusuri at mga gawaing ukol sa karunungan na ang ilan ay nagtamo ng ganting pala at nabantog na lahat; ang sabi ng mga kastila sa kaniya'y _maaasahan, maaasahan_.... Ang umaawat sa kaniya na ang tawa'y gaya ni Voltaire ay ang makatang si T. batang matalino, matalik kong kaibigan, at dahil nga sa kaniyang katalinuhan ay itinapon ang panitik. Ang isa na nagpapalagay na sila'y makipasok sa mga artista sa isang pintuan ay ang binatang manggagamot na si M, na nakagawa na ng maraming mabubuting paggamot; siya man ay sinabi ring maaasahan.... hindi lubhang kuba na gaya ni Pelaez, nguni't higit dito sa katalasan at lalo pang palabiro. Inaakala kong sampung si kamatayan ay hinihilo at pinagsisinungalingan. At iyang ginoong kayumanggi na ang miyas ay wari'y tutsang? A! iyan ang mangangalakal na si F, na ang lahat ng bagay ay pinagdadayaan, sampu ng kaniyang _fe de bautismo_; pinagpipilitan niyang maging mistisong kastila sa lahat ng paraan at iniuubos ang boong kaya upang malimot ang sarili niyang wika. Datapwa'y napakapuputi ang kaniyang mga anak na babai.... Oo, at iyan nga ang sanhi kung bakit mataas ang halaga ng bigas, gayong wala namang kinakain iyan kundi tinapay! Hindi malinawan ng baguhan ang pagkakalahok ng halaga ng bigas sa kaputian ng mga dalagang iyon. Nariyan ang lumiligaw, iyang binatang payat, kayumanggi, ang lakad ay mahinay na sumusunod sa kanila at bumating anyong mapag-ampon sa tatlong magkakaibigang nangagtatawa sa kaniya.... iya'y isang nagbabata nang dahil sa kaniyang mga akala, sa kaniyang panununton sa nasabi. Ang baguhan ay nagtaglay ng paghanga at paggalang sa binata. May kilos hangal, at hangal ngang sadya, ang patuloy ni Tadeo tubo iyan sa S. Pedro Makati at di gumagamit ng maraming bagay: kailan ma'y hindi naliligo ni hindi tumitikim ng baboy, sapagka't sang-ayon sa sabi niya'y hindi kumakain noon ang mga kastila at dahil din sa katwirang iyon ay hindi kumakain ng kanin, patis ni bagoong, kahi't na siya mamatay ng gutom at magtulo ang kaniyang laway.... Lahat ng galing sa Europa, bulok o naiimbak, ay masarap na masarap sa kaniya, at may isang buwan pa lamang na iniligtas siya ni Basilio sa isang pamamaga ng sikmura: kumain ng isang pasopasoang kelwa upang ipakilalang siya'y europeo! Nang mga sandaling iyon ay nagsimula ang orkesta sa pagtugtog ng isang balse. Nakikita mo ang ginoong iyan? ?iyang payagot na bibiling-biling ang ulo at naghahanap na siya'y batiin? Iyan ang bantog na Gobernador sa Pangasinan, isang taong hindi makakain kapag may isang indio na hindi nagpugay sa kaniya.... Kaunti nang mamatay kung di nalagda ang _bando ng pagpupugay_ na siyang sanhi ng kaniyang kabantugan. !Kaawa-awang tao! may tatlong araw pa lamang na kagagaling niya sa lalawigan at !gaano na ang ipinangayayat! !o! !nariyan ang dakilang tao, ang di matingkala, ibukas mo ang iyong mga mata! Sino? ?Iyang nakakunot ang kilay? Oo, iyan ang si D. Kustodio, ang labusaw na si Don Kustodio, nakakunot ang kilay sapagka't may iniisip na makabuluhang panukala.... !Kung maisasagawa lamang ang laman ng kaniyang utak ay iba sana ang lakad! !Ah! !naririto't dumarating si Makaraig, ang iyong kasambahay! Tunay nga, dumarating si Makaraig na kasama si Pekson, si Sandoval at si Isagani. Nang makita sila ni Tadeo ay sumalubong at binati sila. Hindi ba kayo paparito? ang tanong ni Makaraig. Wala na kaming inabot na billete.... Mabuting pagkakataon, mayroon kaming isang palko ani Makaraig si Basilio ay hindi makapaparito.... sumama na kayo sa amin. Hindi na naantay ni Tadeo na ulitin ang anyaya. Ang baguhan, sa pangingilag na makagambala, dala ng katakutang taglay ng sino mang _provinkiano_, ay nagdahilan at hindi nagawang siya'y mapapasok. XXII ANG PALABAS Ang anyo ng dulaan ay masimbuyo; punongpuno, at sa _entrada general_, sa mga daanan ay maraming tao ang nakikitang nakatayo, nagkakahirap sa pagtataas ng ulo o makasilip man lamang sa pagitan ng isang liig at isang tainga. Ang mga palkong walang takip, na ang karamihan ay puno ng mga babai, ay nag-aanyong pangnan ng bulaklak, na ang mga talulot ay pinagagalaw ng mahinang simuy (ang tinutukoy namin ay ang mga pamaypay) at doo'y naghuhumbahan ang libo-libong hayophayupan. Sa dahilang may mga bulaklak na masasarap o matitindi ang amoy, mga bulaklak na pumapatay at mga bulaklak na nakaaaliw, sa mga pangnan ng ating dulaan ay nasasamyo rin ang mga gayong amoy, nakadidingig ng mga salitaan, usapan, mga salitang sumisigid at ngumangatngat. May tatlo o apat na palko lamang ang walang laman kahi't napakagabi na; ikawalo't kalahati ang takdang pagsisimula ng palabas, nguni't kulang na lamang ng labinglimang minuto sa ika siyam ay hindi pa itinataas ang tabing sapagka't ang Kapitan General ay hindi pa dumarating. Ang mga nasa entrada general, inip na't siki sa kanilang mga uupan, ay nanggugulo na't nag-iingay sa kapapadyak at kapapalo ng mga tungkod sa tuntungan. Bum, bum, bum! !buksan na ang tabing! !bum, bum, bum! Ang mga artillero ay siyang lalong maiingay. Ang mga kaagaw ni Marte, gaya ng tawag sa kanila ni Ben-Zayb, ay hindi nasisiyahan sa tugtuging ito; sapagka't inaakala marahil na sila'y nasa sa isang "_plaza de toros_" ay binabati ang mga babaing magdaan sa kanilang harap ng mga salitang dahil sa pabaligtad na banggit ay tinatawag na bulaklak, sa Madrid, gayong kung minsan ay nangahahawig sa umaalingasaw na yamutmot. Hindi pinapansin ang mga pagalit na tingin ng mga asawa at ipinahahayag nang malakas ang mga damdamin at mga pagnanasang pinabubukal sa kanilang kalooban ng gayong karaming kagandahan.... Sa mga butaka, na waring kinatatakutang babaan ng mga babai, sapagka't wala roon ni isa man sa kanila, ay isang alingawngaw nang bulongbulungan ang naghahari, tawanang pinipigil, sa gitna nang ulap na aso.... Pinagtatalunan ang kabutihan ng mga artista, pinag-uusapan ang mga kaguluhan, na ang General ay nakipagkagalit sa mga prayle, na kung ang pagparoon ng General sa palabas na iyon ay isang paghamon o isang pagnanasa lamang na makakita; hindi ang mga bagay na ito ang iniisip ng iba kungdi ang akitin ang paningin ng mga babai sa tulong ng pag-upong mabikas, na wari'y mga estatua, at pinagagalaw ang mga suot na singsing, lalonglalo na kung inaakalang sila'y tinutudlaan ng walang humpay na katitingin ng isang _largabista_; ang iba'y bumabati sa gayong babai o binibini na iniyuyuko ng kaunti ang ulo, samantalang ibinubulong sa kalapit na: Kakutyakutya! !nakaiinis! Ang babai'y sasagot sa pamagitan ng lalong masarap niyang ngiti at isang kalugodlugod na galaw ng ulo, at bumubulong sa kaibigang nakikisang-ayon, sa pagitan ng dalawang galaw na banayad ng pamaypay, na: Napakamahangin! Ulol na sa pag-ibig. Samantala nama'y dumadalas ang kapapalo: !bum, bum, bum! !tok-tok-tok! wala nang natitirang walang laman kungdi dadalawang palko at ang sa General na natatangi dahil sa mga tabing na tersiopelong pula. Ang orkesta ay tumugtog ng isa pang balse, ang taong naroroon ay tumututol; mabuti na lamang at dumating ang isang maawaing magiting na nakalibang sa madla't nakapagligtas sa may ari ng palabas; isang ginoong umupo sa isang butaka at ayaw tumindig ng dumating ang may-ari ng luklukan, na dili iba't ang mapagbulaybulay na si D. Primitivo. Nang makita ni D. Primitivo na hindi makahinuhod sa taong iyon ang kaniyang pangangatwiran ay tinawag ang taga-ayos. Ayokong tumindig! ang tugon ng magiting na lalaki na hinihitit na payapang payapa ang kaniyang sigarilyo. Ang taga-ayos ay lumapit sa namamahala. Ayokong tumindig! ang ulit at nagpakabuti sa pag-upo. Ang namamahala'y umalis samantalang ang mga artillero sa entrada ay sabaysabay na umaawit ng: Sa hindi! !Sa oo! !Sa hindi! !Sa oo! Ang taong iyon, na napuna nang lahat, ay nag-akalang ang pag-urong ay ikabababa niya, kaya't nangunyapit sa butaka samantalang inuulit ang kasagutan sa dalawang _veterana_ na tinawag ng namamahala. Alang-alang sa tinataglay na katungkulan ng naglalaban ay tinawag ng mga bantay ang kabo, samantalang ang lahat ng taong naroroon ay bumigay ng matinding pagakpakan at pinupuri ang katigasan ng ginoong iyon na patuloy rin sa pagkakaupo na wari'y isang senador romano. Nadingig ang pasuwitan at galit na lumingon ang ginoong may matigas na kalooban sapagka't inakalang siya ang sinusutsutan: nadingig ang takbuhan ng mga kabayo, naramdaman ang kilusan; ang sino man ay mag-aakalang sumabog ang isang himagsikan o kun di man ay isang pagkakagulo; hindi, inihinto ng orkesta ang balse at tinugtog ang _markha real_; ang marangal na Kapitan General at Gobernador nang sangkapuluan ang dumarating: hinanap siya ng lahat nang mata, sinundan siya ng tingin, nawala at sa kahulihulihan ay natanaw sa kaniyang palko, at, matapos na makatingin sa lahat ng pook at magawang mapalad ang ilan sa pamag-itan ng isang makapangyarihang bati, ay umupo na waring isang tao sa ibabaw ng isang sillon na nag-aantay sa kaniya. Saka pa lamang huminto ang mga artillero at tinugtog ng orkesta ang pasimula. Ang ating mga nag-aaral ay nasa isang palkong katapat ng kinalalagyan ng mananayaw na si Pepay. Ang palkong ito'y handog ni Makaraig na nakipag-alam na sa babai upang mapalambot si D. Kustodio. Nang hapong iyon ay sumulat si Pepay sa bantog na mamamalagay, na nag-aantay ng kasagutan at tinipanang magtagpo sila sa dulaan. Dahil dito, kahi't na pinakalabanlabanan ni D. Kustodio ang operetang pranses, ay naparoon din sa dulaan, bagay na naging sanhi ng mga pasaring na pinatatama sa kaniya ni D. Manuel, ang kaniyang malaon nang kalaban sa mga pulong ng Ayuntamiento. Naparito ako upang hatulan ang opereta! ang tugon na wari'y isang Katon na nasisiyahan sa sariling budhi. Si Makaraig nga ay nakikipaghudyatan sa tingin kay Pepay na ang ibig sabihin nito'y mayroong ipababatid; at sa dahilang masaya ang mukha ng mananayaw, ay sinasapantaha na ng lahat na ang tagumpay ay napagtibay na. Si Sandoval, na kararating pa lamang na galing sa pagdalaw sa ibang palko, ay nagpatibay na ang kapasiyahan ay naging sang-ayon, at ng hapon ding yaon sinuri ng kataastaasang lupon at sinang-ayunan. Pawa ngang kagalakang lahat; sampu ni Pekson ay nakalimot sa kaniyang pagka di mapaniwalain sa mabubuting balita dahil sa namamalas na si Pepay ay nakangiting ipinakikita ang isang sulat; si Sandoval at si Makaraig ay kapuwa nagdudulutan ng maligayang bati, si Isagani lamang ang natitirang malamig at bahagya nang mangiti. ?Ano ang nangyari sa binata? Nang pumasok si Isagani sa dulaan ay nakita si Paulita sa isang palko at kinakausap ni Juanito Pelaez. Siya'y namutla't sinapantahang siya'y nagkamali. Nguni't hindi, sadyang ang binibini ang naroroon na bumabati sa kaniya ng isang masarap na ngiti samantalang ang magagandang mata'y waring humihinging tawad at nangangakong isasaysay ang sanhi noon. Sadya ngang silang dalawa'y nagkasundo na si Isagani muna ang papasok upang tingnan kung sa palabas ay walang anomang hindi nararapat mapanood ng isang binibini, at saka ngayon ay natagpuan doon na kasama pa naman ng kaniyang kaagaw. Ang dumanas sa kaluluwa ni Isagani'y hindi maisasaysay: galit, panibugho, pagkaduhagi, pagdaramdam, ang bumayo sa kalooban ng binata: may sandaling ninasa na ang dulaan ay gumuho; tinangkang humalakhak ng malakas, alimurahin ang kaniyang iniibig, hamunin ang kaniyang kaagaw, gumawa ng gulo, nguni't ang nayari sa kaniyang loob ay ang umupong dahandahan na lamang at huwag tingnan ni minsan ang binibini. Nadidingig ang mga munakala nina Makaraig at Sandoval, nguni't waring sa kaniya'y malalayong alingawngaw ang gayon: ang mga himig ng balse ay waring malulungkot at nakahahambal sa ganang kaniya; ang mga naroroon ay pawang hunghang at baliw, at makailang kinailangan niya ang magpigil upang maimpit ang pagluha. Bahagya na niyang napuna ang nangyari sa ginoong ayaw tumindig sa butaka at ang pagdating ng Kapitan General; ang tinatanaw niya ay ang tabing ng paglalabasan na may pintang anyong daanan, sa pag-itan ng malalaking tabing na mapupula, na tanaw sa isang halamanang sa gitna'y may daluyan ng tubig. !Gaano kalungkot, sa wari niya, ang daanang yaon at gaano kalamlam nang anyo nang tanawin! Libo-libong pagbubulay na walang linaw ang sumisipot sa kaniyang alaala, na wari'y malalayong ulinignig ng tugtugang nadidingig sa kinagabihan, wari'y himig ng isang awit ng panahon ng kabataan niya, alingawngaw ng ulilang kagubatan at mapapanglaw na batisan, mga gabing may buwan sa tabi ng dagat na nalalatag ng boong kalaparan sa harap ng kaniyang paningin.... At ang umiibig na binatang nag-aakalang napakasawing palad siya ay tumingatingala sa bubungan upang ang mga patak ng luha'y huwag makapulas sa kaniyang mga mata. Isang matinding pagakpakan ang nakapukaw sa kaniyang pag-iisip. Kabubukas pa lamang ng tabing at naharap sa kaniyang mga mata ang masayang pulutong ng mga taong bukid sa Korneville na nangakasuot ng gorrang bulak at mabibigat na bakyang kahoy ang nasa paa. Ang mga babai, mga anim o pitong dalaga, na may pahid na pula sa mga pisngi't labi, may malalaking guhit na itim sa paligid ng mata upang lalong pakinangin ito, ay ipinamamalas ang kanilang mapuputing bisig, mga daliring puno ng brillante at mga hitang mabibilog na wari'y nilalik. At samantalang inaawit ang mga salitang normando na _allez, markhez! allez, markhez!_ ay nangakangiti ng tiyakan sa mga nasa butakang umiirog sa kanila, kaya't matapos na makatingin si D. Kustodio sa palko ni Pepay, na wari'y ibig matunayang hindi ito gumagawa ng gayon din sa ibang nangingibig, ay itinala sa kaniyang kalupi ang kahalayang iyon, at upang lalo pang matunayan ay iniyuko pa ng kaunti ang ulo upang makita kung ang ipinatatanaw ng mga artistang babai ay umaabot hanggang tuhod. O, ang mga pransesang ito! ang kaniyang bulong, samantalang ang pag-iisip ay nagbubuko ng mga pagpaparisparis at panukala sa isang dakong mataastaas pa ng kaunti. _Quoi v'la tous les kankans d'la s'maine!_.... ang awit ni Gertrude, isang magandang dalaga na sumusulyap ng makahulugang sulyap sa Kapitan General. Magkakaroon tayo ng _kankan_! ang bulalas ni Tadeo, ang nakakuha ng unang ganting pala sa pranses sa kaniyang klase, at nakaulinig ng tinurang salita. Mangagsasayaw ng _kankan_, Makaraig. At masayang pinagkumos ang kaniyang mga kamay. Sapol ng buksan ang tabing ay hindi inaalumana ni Tadeo ang tugtugin; wala siyang hinahanap kundi ang kahalayan, ang bagay na malaswa, ang salaulang anyo at kagayakan, at sa tulong ng kaunting pranses na kaniyang nalalaman ay tinatalasan ang pangdingig upang huwag mapalampas ang mga salitang malalansa na ipinamalita ng mga mahihigpit na taga ayos ng bayan. Si Sandoval, na nagsasabing mabuti siya sa pranses, ay naging wari tagasalin ng kaniyang mga kaibigan. Gaya rin ng nalalaman ni Tadeo ang kaniyang abot, nguni't malaki ang naitutulong sa kaniya ng mga salaysay ng katuturan na inilathala ng mga pahayagan, at ang iba pa'y natatakpan na ng sarili niyang bulaybulay. Oo aniya mangagsasayaw ng kankan at ang babai ang siyang mamamahala. Si Makaraig at si Pekson ay humanda na sa pakikimatyag at nangakangiti na hindi pa man. Si Isagani'y sa ibang pook tumingin, nakukutyang si Paulita ay nakadalo sa gayong pagtatanghal, at iniisip na dapat hamunin ng patayan sa kinabukasan si Juanito Pelaez. Nguni't walang napala ang kaaantay ng ating mga binata. Dumating si Serpolette, isang kaigaigayang dalaga, na taglay rin ang gorrang bulak, na nanghahamon at matapang; Hein! qui parle de Serpolette? ang tanong sa mga dalahira, at ang kamay ay nasa baywang at ang asta'y matapang. Isang ginoo ang pumagakpak at pagkatapos ay sumunod ang lahat nang nasa butaka. Si Serpolette, kahi't hindi iniiwan ang anyo niyang makisig na babai, ay tumingin sa unang pumagakpak at ginanti ito ng isang ngiti, na nagpakita ng maliliit niyang ngipin na wari'y isang _kollar_ na perlas na nakasilid sa isang lalagyang tersiopelong pula. Sinundan ni Tadeo ang tingin at nakita ang isang ginoo, na may balatkayong miyas at may isang napakahabang ilong. _!Voto al khapiro!_ aniya si Irenillo! Oo ang sagot ni Sandoval nakita ko sa loob, na kausap ng mga artistang babai. Siya nga, si P. Irene, na isang mawilihing lubha sa musika at nakatataho nang pranses, ay pinaparoon ni P. Salvi sa dulaan na wari'y isang polisiya sekreta; gayon ang kaniyang sabi sa mga taong sa kaniya'y makakilala. At gaya ng mabubuting manunuri na hindi nasisiyahang tingnan mula sa malayo ang mga bagaybagay, ay tinangka niyang siyasatin sa malapit ang mga artista; nakihalo sa pulutong ng mga mangliligaw at makikisig, pumasok sa bihisan na pinagdadausan ng mga satsatan at ang wikang pranses na ginagamit ay papilipit, wikang tindang pranses, salitang malinaw na malinaw sa babaing nagtitinda kailan ma't ang mamimili ay laan sa pagbabayad ng mabuti. Si Serpolette ay nalilibid ng dalawang makiyas na opisial, ng isang mangdaragat at ng isang abogado, nang makitang susuboksubok at pumapasok sa lahat ng pook at mga puwang ang isang mahabang ilong na waring sa tulong noon ay sinisiyasat ang mga kababalaghan ng palabasan. Pinigil ni Serpolette ang pagsasalita, ikinunot ang kilay, itinaas, binuksan ang bibig, at dala ang kaliksihan nang isang parisien ay iniwan ang mga humahanga sa kaniya at tinakbong wari'y isang torpedo ang ating manunuri. Tiens, tiens, Toutau! mon lapin! ang bulalas na hinawakan sa bisig si P. Irene at masayang inalog-alog ito samantalang ipinaiilanlang sa hangin ang kaniyang mataginting na tingig. Khut, khut! ang sabi ni P. Irene na nagpupumilit makapagkanlong. Mais, komment! toi iki, grosse bete! Et moi qui t'kroyais.... 'Fais pas d'tapage, Lily! !il faut m'respekter! 'suis iki l'Pape! Lubhang naghirap muna si P. Irene bago napahinuhod ang babai. Ang masayang si Lily ay lubhang _enkhantee_ sa pagkakatagpo sa Maynila sa isang dating kaibigan na nagpapaalaala sa kaniya ng mga _koulisses_ ng dulaan ng Grande Opera. At yaon nga ang dahil kung kaya't si P. Irene, sa pagtupad sa kaniyang katungkulang pagiging kaibigan at pagkamanunuri, ay nagsimula ng isang pagakpakan upang mapalakas ang loob ng babai: karapatdapat naman si Serpolette sa gayon. Samantala'y inaantay ng ating mga binata ang kankan; si Pekson ay nagkakandidilat, mayroon ng lahat ng bagay, ang kankan lamang ang wala. Nagkaroon ng isang sandali na kung hindi dumating ang isang taong may katungkulan ay magpapanuntukan na sana ang mga babai, mangagsasabunutan, dahil sa udyok ng mga taong nag-aantay, gaya ng ating mga nag-aaral, na makakita ng higit pa kay sa isang kankan. Skit, skit, skit, skit, skit, skit, Disputez-vous, battez-vous, Skit, skit, skit, skit, skit, skit, Nous allons kompter les koups. Ang tugtugin ay huminto, nangagsialis ang mga lalaki, untiunting bumalik ang mga babai at nagsimula sila sa isang pag-uusap na walang nalinawang anoman ang ating mga kaibigan. Ang pinag-uusapan ay pagsira sa isang hindi kaharap. Animo'y mga makaw sa magpapansit! ang sabing marahan ni Pekson. At ang kankan? ang tanong ni Makaraig. Pinagtatalunan ang pook na lalong bagay na pagsayawan! ang tugong walang katawatawa ni Sandoval. Animo'y mga makaw sa magpapansit! ang ulit ni Pekson na masama ang loob. Isang babaing kasama ang asawa ay pumasok ng mga sandaling iyon at lumuklok sa isa ng dalawang palkong walang laman. Ang galaw ay wari'y reina at tinitingnan nang pawalang bahala ang boong salas na waring ang ibig sabihin ay: "Nahuli pa ako kay sa inyo, talaksan ng mga tiwali at malalayo sa tunog ng kampana, dumating akong huli pa kay sa inyo". Tunay nga, may mga taong pumaparoon sa mga dulaan na kagaya ng mga burro sa takbuhan: nananalo ang huling dumating. Nakakikilala kami ng mga taong lubhang matitino na aakyat na muna sa isang bibitayan kay sa pumasok sa loob ng dulaan bago simulan ang unang bahagi. Nguni't ang katuwaan ng babai'y hindi nagluwat; nakita ang isang palko na wala pang laman; ikinunot ang kilay at kinagalitan ang kaniyang mahal na kabiyak at nag-ingay nang di gayon na lamang kaya't ang maraming naroon ay nangayamot. Sst! !sst! Ang mga hangal! wari'y marurunong ng pranses! anang babai na tumingin ng lubos na paalipusta sa lahat ng dako at tumitig sa palko ni Juanito na sa akala niya'y doon nadingig na nagbuhat ang isang walang pitagang sst. Sadya ngang si Juanito ay may kasalanan; sa simula pa'y kunwaring nauunawa niyang lahat at umaastang ngumingiti, tumatawa at pumapagakpak ng tama, na waring walang nakakakawala sa kaniya sa mga sinasabi. Gayong hindi siya umaalinsunod sa kilos ng mga artista sapagka't bahagya ng tumanaw sa pinaglalabasan. Sinasadya ng mapagbiro ang pagsasabi kay Paulita, na, dahil sa mayroon namang lalo pang magaganda ay ayaw siyang mapagod sa pagtingin sa malayo.... Si Paulita ay namumula, tinatakpan ng pamaypay ang mukha at palihim na tumitingin sa kinalalagyan ni Isagani, na hindi tumatawa ni pumapagakpak at nanonood na hindi pinupuna ang palabas. Si Paulita ay nagdamdam ng sama ng loob at panibugho; ?naiibigan kaya ni Isagani ang mga mapanuksong mga artistang iyon? Ang pag-aakalang ito'y nakapagpasama ng kaniyang ulo kaya't bahagya nang nadingig ang mga pagpuring ginawa ni aling Viktorina kay Juanito. Ginaganap na mabuti ni Juanito ang kaniyang tungkulin; maminsan minsan ay umiiling, tanda ng di kasiyahang loob, at sa gayon naman ay nakadidingig ng ubuhan, alingawngaw sa ilang pook; kung minsan ay ngumingiti, tumatango at makaraan ang sandali'y umuugong ang pagakpakan. Si aling Viktorina ay wilingwili at nagkaroon na tuloy ng hangad na pakasal sa binata sa araw na si D. Tiburkio ay mamatay. !Si Juanito ay marunong ng pranses at si de Espadana ay hindi! !At nagsimula na sa pagpapatanaw ng lambing sa binata! Nguni't hindi napupuna ni Juanito ang pagbabagong lakad, dahil sa minamatyagan ang isang mangangalakal na katalan na nasa siping ng konsul na suiso: si Juanito na nakakita sa kanila na nag-uusap sa wikang pranses ay umaalinsunod sa nababakas sa mukha ng dalawa at sa gayong paraan ay nakapang-uulol ng buong buo. Nagsunod sunod ang mga pangyayari, ang mga tao'y nagsunod sunod sa paglabas, mga masasaya at mapagpatawa gaya ng _bailli_ at ni Grenikheux, mga dugong mahal at nakalulugod gaya ng markes at ni Germaine: ang mga nanonood ay nagkatawanang mabuti dahil sa tampal ni Gaspard na patungkol sa duwag na si Grenikheux nguni't ang nakatanggap ay ang mahinahong _bailli_, sa peluka nitong umilandang, sa kaguluhan at sa kaingayan nang ibaba ang tabing. At ang kankan? ang tanong ni Tadeo. Nguni't agad na itinaas ang tabing at ang tagpuan ay naging anyong tiange ng mga alila, may tatlong haliging kinalalagyan ng mga sagisag at may dalang mga pahayag na _servantes_, _kokhers_ at _domestiques_. Sinamantala ni Juanito ang pagkakataon, at, malakas na sinabi kay aling Viktorina upang madingig ni Paulita at ito'y manalig sa kaniyang karunungan. Ang kahulugan ng _servantes_ ay mga _sirviente_, ang _domestiques_ ay _domestiko_.... At ano ang kaibhan ng mga _servantes_ sa mga _domestiques_? ang tanong ni Paulita. Si Juanito'y hindi nangunti. _Domestiques_ ang mga _domestikado_ o napaamo na: ?hindi ba ninyo napupuna na ang ilan ay may astang taong gubat? Iyan ang mga _servantes_. Siya nga naman! ang dugtong ni aling Viktorina ang ilan ay may masasamang kilos.... at ang akala ko pa naman na sa Europa ay pawang may maaayos na ugali at.... nguni't sa dahilang nangyayari sa Frankia.... !nakikita ko na! Sst, sst! Nguni't ang kagipitan ni Juanito ay nang dumating ang oras ng pagtatawaran at binuksan ang halang, ang mga alilang nagpapaupa ay nangagsilagay sa piling ng kanikanilang mga pahayag na nagpapakilala ng kanilang kinauukulan. Ang mga alila, mga sampu o labing dalawa, na anyong magagaspang, nangakasuot ng librea at may dalang isang sangang maliit sa kamay, ay nangagsilagay sa ilalim ng pahayag na _domestiques_. Iyan ang mga maaamo na! ang sabi ni Juanito. Tunay nga na ang mga asta ay waring hindi pa nalalaunan ang pag-amo ang banggit ni aling Viktorina tingnan natin ang mga hindi pa lubos na amo! Makaraan yaon, ang labing dalawang dalaga na pinangunguluhan ng masaya't maliksing si Serpolette, na ang mga suot ay ang lalong maiinam nilang kagayakan, ang bawa't isa'y may isang malaking kalangi sa baywang, masasaya, nangakangiti, malulusog ang katawan, mabighani, ay nangagsilagay sa piling ng haligi ng mga _servantes_. Bakit? ang tanong na palagay na palagay ni Paulita iyan baga ang mga taong bundok na inyong sinasabi? Hindi ang tugong walang katigatigatig ni Juanito nangagkamali.... nangagkapalit.... Iyang mga huling darating. Iyang mga dumarating na may mga dalang latigo? Patangong sumagot ng oo si Juanito na hindi mapalagay at nagugulumihanan. Kung gayon ay ang mga dalagang iyan ang mga _kokhers_? Isang napakalakas na ubo ang sumagi kay Juanito na nakayamot tuloy sa ilang nanonood. Lumayas iyan! lumayas ang natutuyo! ang sigaw ng isang boses. ?Natutuyo? ?Tawagin siyang natutuyo sa harap ni Paulita? Ibig makita ni Juanito ang may masamang dila upang ipalamon dito ang pagkatuyo. At nang makitang humahadlang ang mga babai ay lalong tumapang at lumaki ang loob. Salamat na lamang at si D. Kustodio ang siyang nagsabi ng taglay na sakit at sa pangingilag na mapuna ay nagwawalang bahalang wari'y isinusulat ang pagtuligsa sa dula. Kundi lamang kasama ko kayo! ang sabi ni Juanito na pinagalaw ang mga mata na gaya ng ilang manika na nagpapagalaw sa pabato ng mga orasan. At upang lalo pang mahawig ay manakanakang inilalawit ang kaniyang dila. Nang gabing yaon ay naging matapang at mapuri siya sa mata ni aling Viktorina kaya't ipinasiya na nito sa loob ng kaniyang dibdib na pakasal sa kaniya pagkamatay na pagkamatay ni D. Tiburkio. Si Paulita ay untiunting lalong nalulungkot dahil sa pag-iisip na kung bakit ang mga babaing iyon na tinatawag na _kokhers_ ay nakaaakit kay Isagani. Ang salitang _kokhers_ ay nagpapaalaala sa kaniya ng ilang bangit na ginagamit ng mga kolehiala upang ipahiwatig ang isang wari'y damdamin kung silasila ang nag-uusap. Natapos din ang unang bahagi at dinala ng markes na parang alila si Serpolette at si Germaine, ang nagtataglay ng anyong mahinhin ng samahan, at pinakakotsero ang hangal na si Grenikheux. Isang matunog na pagakpakan ang nagpabalik na mangagkakawit sa kamay, sa mga artista, na may mga ilang sandali pa lamang ang kararaan na nangaghahabulan at nangag-aaway; nangagsisiyuko sa lahat ng dako ng mairuging nanonood na taga Maynila at ang mga babai'y nakipagtapunan ng titig sa ilang nanonood na lalaki. Samantalang naghahari ang kaguluhan na gawa ng mga pag-uunahan sa pagtungo sa bihisan upang dulutan ng maligayang bati ang mga artista, at ng mga tumutungo naman sa mga palko upang bumati sa babai, ang ilan ay nagpapahayag ng kanilang mga pasiyang ukol sa dula at sa mga artista. Hindi mapag-aalinlanganang si Serpolette ang tanging mabuti ang sabi ng isa na umanyong matalino. Ibig ko si Germaine, isang bulagaw na kaibigibig. Wala namang boses! At ano ba ang gagawin ko sa boses? Kung sa inam ng katawan, ay ang mataas! Psh! ani Ben-Zaib ang lahat ay walang kakabukabuluhan, wala isa mang artistang matatawag. Si Ben-Zayb ay siyang manunuligsa ng "_El Grito de la Integridad_" at ang kaniyang anyong mapagpawalang kabuluhan ay nagbibigay sa kaniya ng katangian sa mata ng mga nasisiyahan na sa kakaunting bagay. Ni si Serpolette ay may boses, ni si Germaine ay may kariktang kumilos, ni iyan ay musika, ni arte, ni anomang bagay na may kabuluhan! ang ipinangtapos na salitang ang anyo ay lubos na mapagwalang bahala. Upang makapagpanggap na mabuting manunuligsa ay walang ibang mabuting paraan liban sa pintasan ang lahat. Dalawang billete lamang ang ipinadala ng may ari ng palabas sa Pasulatan. Sa mga palko'y ipinagtatanong kung sino ang may ari ng palkong walang laman. Linaluan noon ang lahat sa _khik_, sapagka't siyang huling darating. Hindi maalaman kung saan nagbuhat ang balita na ang palko ay kay Simoun. Ang bulungan ay napatunayan. Walang nakakita sa manghihiyas ni sa butaka, ni sa bihisan, ni saan mang dako ng dulaan. Datapwa'y nakita kong kasama ni Mr. Jouy kanginang hapon! ang sabi ng isa. At nag-alay ng isang pamuti sa liig sa isa sa mga artistang babai.... Sa kangino sa kanila? ang tanong ng ilang babaing mausisa. Sa mabuti sa lahat, ang sinusundan ng tingin ng Kapitan General. Tinginang makahulugan, kindatan, bulalas na pag-aalinlangan, pagpapatunay at mga salitang paputolputol. Ibig mag sa Monte-Kristo! anang isa na ibig masabing mapagbasa. O taga dulot-kailangan ng _Real Kasa_! ang dugtong ng lumalangit sa nagsalita na naninibugho na kay Simoun. Sa palko ng ating mga nag-aaral ay naiwan si Pekson, si Sandoval at si Isagani. Si Tadeo ay lumapit kay D. Kustodio upang ito'y libangin samantalang si Makaraig ay nakikipagkita kay Pepay. Wala, gaya ng sinabi ko sa inyo, kaibigang Isagani ang pahayag ni Sandoval na nagkikilos ng masagwa, pinatatamis ang boses upang madingig siya ng mga binibining nasa palkong kalapit, ang mga anak ng mayamang may utang kay Tadeo wala, hindi taglay ng wikang pranses ang mayamang tunog niyang sarisari at maalindog na taginting ng wikang kastila. Hindi ko mawari, hindi ko mahaka, hindi ko malirip ang ayos ng mga mananalumpating pranses at nag-aalinlangan ako sa paniniwala na nagkaroon at magkaroon ng alinsunod sa sadyang kahulugan ng salita, sa loob ng sadyang matatawag na mananalumpati. Sapagka't huwag nating pagkamalan ang salitang mananalumpati at salitang mananatsat at madaldal. Sa lahat ng bayan ay mangyayaring magkaroon ng mga mananatsat at madaldal, sa lahat ng pook ng sangsinukob na tinitirahan ng tao, sa gitna ng mga malalamig at walang imik na mga ingles, gaya rin naman sa malikot at maramdaming pranses.... At ipinatuloy ang isang mainam na pagsasalaysay ng ukol sa mga bayan na sinamahan ng kanikanilang nakaiigayang mga hilig at mga taguring mataginting. Si Isagani'y sumasang-ayon sa pamag-itan ng pagtango, samantalang inaalala si Paulita na kaniyang nahuling nakatingin sa kaniya ng isang tinging nangungusap at may ibig sabihing maraming bagay. Ibig hulaan ni Isagani ang tinuturingan ng mga matang iyon; !iyon ang tunay na nagsasabi ng maraming bagay at hindi mapanatsat! At kayo na isang makata na umaalinsunod sa tunog at sukat, anak ng mga Musa ang patuloy ni Sandoval na ikinumpay ng magandang kilos ang kamay, na waring binati sa abot ng tingin ang siyam na magkakapatid maaakala baga ninyo na sa isang wikang napakasalat at walang katunogtunog na gaya ng pranses ay mangyayaring magkaroon ng mga makatang napakalalaking gaya ng ating mga Garkilaso, ng ating mga Herrera, ng ating mga Espronkeda at mga Kalderon? Gayon man ang banggit ni Pekson si Viktor Hugo.... Si Viktor Hugo, kaibigang Pekson, si Viktor Hugo, sakali't makata, ay sapagka't utang niya sa Espana.... sapagka't kilala na, isang bagay na hindi mapag-aalinlanganan, bagay na tinatanggap ng sampung mga pranses na nangaiingit sa Espana, na kung si Viktor Hugo ay may mataas na pag-iisip, kung makata, ay sa dahilang sa Madrid siya nanirahan noong kaniyang kabataan, doon nasimsim ang mga unang buko ng pag-iisip, doon nabuo ang kaniyang utak, doon nagkakulay ang kaniyang paghahaka, ang kaniyang puso'y naayos at sumipot ang mga magagandang buko ng kaniyang pagkukuro. At saka ang isa pa ay ?sino si Viktor Hugo? ?Maipapantay baga sa ating mga bago....? Nguni't ang pagdating ni Makaraig na ang anyo'y malungkot at may isang mapait na ngiti sa labi ay pumutol sa salaysay ng mananalumpati. Pigil ni Makaraig ang isang papel na iniabot kay Sandoval nang walang kaimik-imik. Binasa ni Sandoval: "_Palapati_: Ang sulat mo'y nahuli; iniharap ko na ang aking pasiya at sinang-ayunan. Gayon man, dahil sa waring nahulaan ko na ang iyong nasa, ay linutas ko ang salitaan nang alinsunod sa nais ng iyong mga kinakandili. Paparoon ako sa dulaan at aantabayanan kita sa paglabas. Ang iyong masuyong lapati, KUSTODINING." Kay buti ng taong iyan! ang bulalas ni Tadeo na halos malungkot. At ngayon? ang sabi ni Sandoval wala akong bagay na masamang nakikita dito, kundi bagkus pa ngang mabuti! Oo, ang sagot ni Makaraig na ang ngiti'y mapait nalutas ng sang-ayon sa kahilingan! !Katatapos ko pa lamang sa pakikipagkita kay P. Irene! At ano ang sabi ni P. Irene? ang tanong ni Pekson. Gaya rin nang sabi ni D. Kustodio, at nangahas pa ang tampalasan na ako'y handugan ng maligayang bati! Ang Lupong kumanya ng kapasiyahan ng may palagay ay sang-ayon sa balak at naghahandog ng maligayang bati sa mga nag-aaral dahil sa kanilang pag-ibig sa inang bayan at nasang makapag-aral.... Kung gayon? Lamang; sa pag-aalaala sa ating mga gawain, at upang huwag mapawakawak ang layon, ang sabi, ay inaakalang nararapat na ang pamamahala at pagsasagawa ng binabalak ay isakamay ng isa sa mga "korporakion," kung sakaling hindi ibigin ng mga dominiko na masama sa Universidad ang akademia. Bulalas na sama ng loob ang sumalubong sa mga salitang ito: si Isagani ay tumindig, nguni't walang anomang sinabi. At upang makitang tayo'y kalahok sa pamamahala sa akademia ang patuloy ni Makaraig ay ipinagaganap sa atin ang paniningil ng mga ambagan at abuloy, na katungkulan nating ibigay sa isang ingat-yaman na ihahalal ng "korporakiong" mamamahala, at ang ingat-yamang iyon ay magkakaloob sa atin ng katibayan ng pagkakatanggap.... Kung gayo'y magiging kabisa tayo! ang sabi ni Tadeo. Sandoval ang sabi ni Pekson naiyan ang _guantes_, saluhin ninyo! Puf! iyan ay hindi _guantes_, nguni't dahil sa amoy ay nawawanki sa isang midias. At ang lalong mainam ang patuloy ni Makaraig ay ang turo ni P. Irene, na tayo'y magpiging o kaya'y magdaos ng isang panapatang may mga sulo, dahil sa pangyayari; isang pagpapahayag ng pagpapasalamat ng mga nag-aaral sa mga taong nakilahok sa usap na ito. Siya nga, matapos ang palo, ay umawit tayo at magpasalamat! _Super flumina Babylonis sedimus!_ Oo, isang piging na gaya ng sa mga bilanggo! ang sabi ni Tadeo. Isang piging na tayong lahat ay nakaluksa at bumigkas tayo ng mga talumpating ukol sa patay ani Sandoval. Isang panapatan na ang tutugtugin ay ang _Marsellesa_ at mga _markha funebre_, ang palagay ni Isagani. Huwag, mga ginoo ang turing ni Pekson na gamit ang kaniyang tawang bungo upang ipagsaya ang pangyayari ay wala ng lalong kapit kay sa isang piging sa magpapansit na ang maglilingkod ay mga insik na walang baro, nguni't walang baro! Dahil sa ang palagay ay lubos na mapangutya at napakagaspang ay tinanggap; si Sandoval ang unaunang pumagakpak; malaon ng ibig niyang makita ang loob ng mga tindahang iyon na kung gabi'y waring masasaya at maraming tao. At ang tumutugtog pa naman nang orkesta upang simulan ang pangalawang bahagi nang tumindig ang ating mga binata na iniwan ang dulaan sa gitna ng pagkakamangha ng lahat ng naroroon. XXIII ISANG BANGKAY Si Simoun nga ay hindi naparoon sa dulaan. Sapol sa ika pito ng gabi ay umalis nang ligalig at mapanglaw sa kaniyang bahay: nakita siyang makalawang pumasok na ang kasama'y iba't ibang tao; ng ika walo ay nakita siya ni Makaraig na may binabantayan sa daang Hospital, sa kalapit ng konbento ng Sta. Klara, nang kasalukuyang tinutugtog ang mga kampana ng simbahan; nang ika siyam ay nakita siyang muli ni Kamaronkokido sa paligid ng dulaan na nakipag-usap sa isang wari'y nag-aaral, pumasok at muling lumabas, at nawala sa dilim na ibinibigay ng mga puno. At ano sa akin? ang sabing muli ni Kamaronkokido ano ang mahihita ko sa pagsasabi sa bayan? Si Basilio, gaya ng sabi ni Makaraig, ay hindi rin nanood ng palabas. Ang kaawaawang nag-aaral sapol ng manggaling sa San Diego upang tubusin sa pagkaalila ang kaniyang katipang si Huli, ay muling hinarap ang kaniyang mga aklat, ang panahon niya'y dinadaan sa hospital, sa pag-aaral o sa pagkakalinga kay kapitang Tiago, na binabaka ang sakit nito. Ang may sakit ay naging ugaling bugnot; sa kaniyang masasamang sandali, kapag nanglalambot dahil sa kakauntian ng apian na pinupunyagi ni Basiliong mapahina, ay sinusumbatan ito, sinasaktan, minumura; tinitiis ni Basilio na kinakalamay ang loob dahil sa batid na ang kaniyang ginagawa ay ikabubuti ng pinagkakautangan niya ng malaki, at kung gipit na gipit na lamang saka napapahinuhod; matapos masiyahan ang gawi, ang masamang hilig, ay bumubuti ang ulo ni kapitang Tiago, nalulumbay, tinatawag siyang anak, napapaiyak sa pag-aalala sa paglilinkod ng binata, ang mabuting pangangasiwa sa kaniyang mga paupahang bahay at sinasabing siya niyang pamamanahan; malungkot na napapangiti si Basilio at iniisip na sa buhay na ito'y ginaganti pa ng mabuti ang pag-ayo sa masamang hilig kay sa pagtupad sa katungkulan. Hindi bibihirang naiisip niyang pabayaan nang lumubha ang sakit at patunguhin sa libingan ang nag-aampon sa kaniya, sa isang landas na kinalatan ng bulaklak at magagandang larawan, kay sa pahabain ang buhay sa pamag-itan ng pagtitipid. Hangal na tao ako! ang madalas na sabi sa sarili ang karamihan ay hangal at yayamang nagbabayad.... Nguni't iniiiling ang ulo at inaalaala si Huli, ang malawak na kinabukasang nasa sa kaniyang harap; iniisip niyang mabuhay nang hindi dudungisan ang kaniyang budhi. Ipinatutuloy ang pangangalagang takda at nagbabantay. Gayon man, ang may sakit ay lumulubhang untiunti sa araw araw. Si Basilio, na nagpasiyang untian ng untian ang nahihitit o kung di man ay hindi pinapayagang humitit ng higit kay sa karaniwan, ay natatagpuan niya sa panggagaling sa hospital o sa isang pagdalaw na nakakatulog ang may sakit ng mabigat na tulog ng naaapian, na naglalaway at namumutlang wari'y patay. Hindi mahulo ng binata kung saan nanggagaling ang apian; ang mga tanging nagsisidalaw sa bahay ay si Simoun at si P. Irene, ang una'y bibihirang pumaroon, at ito namang isa'y walang humpay sa pagbibilin sa kaniya na higpitan at huwag babaguhin ang pangangalaga at huwag punahin ang mga pagkamuhi ng maysakit, sapagka't ang unang dapat ganapin ay ang mailigtas. Tumupad kayo sa inyong katungkulan, binata, ang sabi sa kaniya tumupad kayo sa inyong katungkulan. At binibigyan siya ng isang munting _sermon_ na ukol sa bagay na iyon, sa pamag-itan ng isang boong pananalig at sigabo, na si Basilio'y nagkakaroon tuloy ng pagkalugod sa nangangaral. Bukod sa roon ay pinapangakuan siya ni P. Irene ng isang mabuting mapapasukan, isang mabuting lalawigan, at pinabanaagan pa sa kaniya ang pangyayaring siya'y mahalal na katedratiko. Si Basilio naman, kahi't hindi napadadala sa mga pag-asa, ay nagpapakunwaring naniniwala at sumusunod sa iniuutos ng sarili niyang budhi. Nang gabing iyon, samantalang itinatanghal ang _Les Klokhes de Korneville_, si Basilio ay nag-aaral sa harap ng isang matandang dulang, sa tulong ng liwanag ng isang ilawang langis, na ang pantallang bubog na malabo ay nakatatakip at nakadidilim sa kaniyang mukha. Isang lumang bungo, ilang buto ng tao, at ilang makakapal na aklat na mabuti ang pagkakahanay ay siyang nakakalat sa dulang na mayroon pang isang palanganang tubig at isang esponha. Isang amoy apiang nanggagaling sa kanugnog na silid, ay nakapagpapabigat sa hangin at nakapagpapaantok sa kaniya, nguni't ang binata'y naglalaban sa pamag-itan ng pagbasa manakanaka sa kaniyang noo't mga mata, handa sa hindi pagtulog hanggang sa matapos ang aklat. Iyo'y isang bahagi ng _Medikina Legal_ at _Toxikologia_ ni Dr. Mata, isang aklat na kaniyang nahiram at dapat isauli sa may-ari sa lalong madaling panahon. Ang katedratiko ay ayaw magturo ng hindi alinsunod sa kumathang iyon at si Basilio ay walang sapat na salapi upang makabili ng aklat na iyon sapagka't sa dahilang yaon ay bawal ng mga tagasuri sa Maynila at kailangan ang suhulan ang maraming kawani upang maipasok, ay malaking halaga ang hinihingi ng mga mang-aaklat. Buhos na buhos ang pag-iisip ng binata sa kaniyang pag-aaral, kaya't hindi man pinansin ang ilang mumunting aklat na ipinadala sa kaniyang galing sa labas na hindi maalaman kung saan, mga aklat na tumutukoy sa Pilipinas, na doo'y kasama ang sa kapanahunang iyon ay siyang napupuna ng lahat dahil sa masama at kalait-lait na pagpapalagay sa mga anak ng bayan. Walang kapanapanahon si Basilio upang sila'y mabuksan; marahil ay nakapipigil din sa kaniya ang pag-aalala na hindi masarap ang tumanggap ng isang pag-alimura o isang paghamon at hindi makapagtanggol o makatugon. Noon nga, ang paglilitis sa ano mang lathala, ay nagpapabayang dustain ang mga pilipino, nguni't ipinagbabawal sa mga ito ang sumagot. Sa gitna ng katahimikang naghahari sa bahay, na nabubulahaw lamang sa ilang mahinang paghihilik na galing sa kabilang silid, ay nakadingig si Basilio ng madalas na yabag sa hagdanan, mga yabag na dumaan sa _kaida_ at tungo sa kaniyang kinalalagyan. Itinaas niya ang kaniyang ulo, nakitang nabukas ang pintuan at sumipot ang mapanglaw na anyo ni Simoun, sa gitna ng kaniyang pagkakamangha. Mula sa pagtatagpo nila sa S. Diego, ay hindi pa nakikipagkita si Simoun, ni sa binata, ni kay kapitang Tiago. Ano ang lagay ng may sakit? ang tanong na tiningnang sumandali ang silid at napatitig sa mga mumunting maninipis na aklat, na aming binanggit, na hindi pa napuputol ang mga dahon. Ang tibok ng puso ay babahagya.... ang pulso ay mahinangmahina.... pagkain, ay hindi makakain ng anoman, ang tugong marahan ni Basilio na malungkot ang ngiti sa magmamadaling araw ay pinagpapawisan ng katakot-takot. At sapagka't nakikitang si Simoun, dahil sa tungo ng mukha, ay nakatingin sa mga tinurang mumunting aklat at sa pangingilag na muling mabanggit ang pinag-usapan sa gubat, ay nagpatuloy: Ang boong katawan ay nakakalatan na ng lason; bukas o makalawa ay mangyayaring mamatay na wari'y tinamaan ng lintik.... ang lalong maliit na sanhi, isang walang kabuluhang bagay, isang sulak ng kalooban ay mangyayaring makamatay sa kaniya.... Gaya ng Pilipinas! ang mapanglaw na sabi ni Simoun. Hindi napigil ni Basilio ang isang ngiwi, at sa dahilang ipinasiya na niya ang huwag muling mapag-usapan ang bagay, ay nagpatuloy na wari'y walang anomang nadingig: Ang lalong nakapagpapahina sa kaniya ay ang mga pagpapanaginip, ang kaniyang mga pagkatakot.... Gaya ng pamahalaan! ang muling turing ni Simoun. May ilang gabi nang nagising ng walang ilaw at inakalang siya'y nabulag; nanggulo ng katakottakot, naghinagpis at linait ako na ang sabi'y dinukit ko ang kaniyang mga mata.... Nang pumasok akong may dalang ilaw ay pinagkamalan akong si P. Irene at tinawag akong kaniyang tagapagligtas.... Walang pinag-ibhan sa pamahalaan! Kagabi ang patuloy ni Basilio na nagbibingibingihan ay nagbangon at hiningi ang kaniyang manok, ang kaniyang manok na may tatlong taong patay na, napilitan akong bigyan siya ng isang inahin, at ng magkagayon ay pinakapuripuri ako't pinangakuan ng libolibo.... Nang mga sandaling iyon ay tumugtog ang isang orasan ng ikasampu't kalahati. Si Simoun ay kinilabutan at pinigil ang binata sa isang kilos. Basilio ang marahang sabi pakinggan ninyo akong mabuti, sapagka't ang mga sandaling ito'y lubhang mahalaga. Nakikita kong hindi man ninyo binuksan ang mga aklat na ipinadala ko; wala kayong paglingap sa inyong bayan.... Ang binata'y nagtangkang mangatwiran. Hindi na kailangan! ang matigas na patuloy ni Simoun Sa loob ng isang oras ay susulak ang himagsikan sa isang hudyat ko, at bukas ay wala na ang pag-aaral, wala nang Universidad, wala kundi labanan at patayan. Inihanda ko na ang lahat at hindi mahahadlangan ang aking tagumpay. Kapag kami'y nanaig, lahat niyong makatutulong sa amin at hindi kumilos, ay aariing kalaban. !Basilio naparito ako upang ialok sa inyo ang inyong kamatayan o ang inyong tutunguhing kinabukasan!.... Ang aking kamatayan o ang aking kinabukasan! ang ulit na wari'y walang nalilinawan. Sa piling ng pamahalaan o sa piling namin ang sabi ni Simoun sa mga sumisiil o sa inyong bayan. !Magpasiya kayo sapagka't tumatakbo ang panahon! !Naparito ako upang kayo'y iligtas alang-alang sa mga alaalang nagtali sa atin! Sa mga maniniil o sa aking bayan! ang marahang ulit. Ang binata'y lito; tinitingnan ang manghihiyas ng matang kinalalarawanan ng pagkasindak, naramdamang ang kaniyang mga paa't kamay ay nanglalamig at libo-libong nagkakasalimuut na pagkukuro ang nagdaraan sa kaniyang pag-iisip; nakikitang ang mga lansangan ay nagdadanak sa dugo, nadidingig ang putukan, napapagitna siya sa mga patay at sugatan at !katangi tanging lakas ng hilig! nakikita niyang siya, na suot ang damit sa paggawa, ay nagpuputol ng mga hita't nag-aalis ng mga punlo. Hawak ko ang kalooban ng pamahalaan ang patuloy ni Simoun aking ipinara at inaksaya ang kaunti niyang lakas at magugugol sa mga haling na pagsalakay, at sinilaw ko siya sa kapakinabangang maduduwit; ang mga pangulo niya ay tahimik na nangasa dulaan ngayon at nangalilibang sa pag-iisip ng isang gabing lipus kasayahan, nguni't walang isa mang hihilig na muli sa unan.... Mayroon akong mga _regimiento_ at mga taong nasa aking kapamahalaan, pinapaniwala ko ang ilan na ang may utos ng panghihimagsik ay ang General, ang iba'y pinaniwala kong ang mga prayle ang may kagagawan; ang ilan ay binili ko sa pangako, sa katungkulan, sa salapi; ang marami, ang maraming marami ay kikilos upang makaganti, sapagka't nangasisiil at sa dahilang natatayo sa kalagayang mamatay o pumatay.... Si kabisang Tales ay nasa sa lupa at sinamahan ako hanggang dito! Inuulit ko sa inyo ?sasama kayo sa amin o ninanasa ninyo ang malaan sa pagdaramdam ng aking mga kabig? Sa mga sandaling mapanganib ang hindi pag-ayon sa kanino man ay isang paglagay sa kamuhian ng dalawang pangkat na magkalaban. Makailang hinaplos ni Basilio ang kaniyang mukha na waring ibig magising sa isang bangungot; naramdamang ang kaniyang noo'y malamig. Magpasiya kayo! ang ulit ni Simoun. At ano.... ang kailangan kong gawin? ang tanong na ang tingig ay pipi, basag, mahina. Isang bagay na lubhang madali ang tugon ni Simoun na ang mukha'y naliwanagan ng isang sinag ng pag-asa sa dahilang pamamahalaan ko ang kilusan, ay hindi ko maiiwan ang alin mang labanan. Kailangan ko, na samantalang ang kaguluhan ay nasa iba't ibang pook ng siyudad, ay panguluhan ninyo ang isang pulutong, igiba ang pintuan ng Sta. Klara at kunin ninyo doon ang isang tao na liban na sa akin at kay kapitang Tiago ay kayo lamang ang makakakilala.... Kayo'y hindi mapapanganib. Si Maria Klara! ang bulalas ng binata. Oo, si Maria Klara! ang ulit ni Simoun, at noon lamang nagkaroon ng tunog na malungkot at malumanay ang kaniyang tingig ibig ko siyang iligtas, upang iligtas lamang siya kung kaya ninasa ko ang mabuhay, nagbalik ako.... !ginawa ko ang himagsikan sapagka't ang isang himagsikan lamang ang makapagbubukas sa akin ng pinto ng mga kombento! Ay! ani Basilio na pinagduop ang kamay nahuli kayo, lubhang huli! At ?bakit? ang tanong ni Simoun na ikinunot ang kilay. Si Maria Klara ay namatay na! Sa isang lundag ay napatindig si Simoun at hinandulong ang binata. Namatay? ang tanong na ang tingig ay nakapangingilabot. Kaninang hapon, ika anim; ngayon marahil ay.... Hindi totoo! ang sigaw ni Simoun na namumutla't ang mata'y nanglilisik hindi totoo! !Si Maria Klara ay buhay, si Maria Klara ay kailangang mabuhay! Iyan ay isang duwag na pagdadahilan.... !hindi mamamatay, at ngayong gabi'y ililigtas ko siya o bukas ay patay kayo! Ikinibit ni Basilio ang kaniyang balikat. May ilang araw nang nagkasakit at ako ay pumaparoon sa kombento upang makibalita. Tingnan ninyo, narito ang sulat ni P. Salvi na dala rito ni P. Irene. Magdamag na nag-iiyak si kapitang Tiago na hinahagkan at hinihingang tawad ang larawan ng kaniyang anak hanggang sa natapos sa paghitit ng maraming apian.... Kaninang hapon ay tinugtog ang kaniyang _agonias_. Ah! ang bulalas ni Simoun na piniglan ng dalawang kamay ang ulo at napahinto. Naaalaala ngang nakadingig siya ng tugtog ng _agonias_ samantalang nanunubok sa paligid ng kombento. Patay! ang mahinang bulong na waring ang nagsasalita'y isang anino patay! namatay nang hindi ko man lamang nakita, namatay ng hindi nalalamang ako'y nabubuhay nang dahil sa kaniya, namatay ng nagtitiis!.... At sa pagdaramdam ng isang sigwang kalagimlagim, isang sigwang may kulog at buhawi na walang patak ng ulan, hinagpis na walang luha, sigaw na walang salita, nagngangalit sa kaniyang dibdib at nagtatangkang umapaw na wari'y buga ng bolkan na malaong natimpi, ay biglang umalis sa kinalalagyang silid. Nadingig siya ni Basilio na pumapanaog ng hagdan, na ang lakad ay walang tuto; nadingig ang isang timping sigaw, sigaw na waring nagsasabi ng pagsapit ng kamatayan, malalim, katangitangi, kahambal-hambal, kaya't ang binata'y tumindig na namumutla't nanginginig sa kinauupan, nguni't nadingig ang yabag na papalayo at ang pinto sa daan na nag-umugong sa pagkakasara. Kaawaawang tao! ang bulong at ang kaniyang mga mata'y napuno ng luha. At hindi na naalaala ang pag-aaral, at ang tingin ay sa malayo, ay iniisip-isip ang kapalaran ng dalawang iyon: ang isa'y binata, mayaman, bihasa, malaya, nakapagpapasiya sa sariling kabuhayan, may magandang kinabukasan, at ang babai'y kasingganda ng isang pangarap, malinis, lipus pananalig at walang kamalayan sa lakad ng kamunduhan, nakakandong sa mga giliw at ngiti, nalalaan sa isang maligayang pamumuhay, na sambahin ng kaniyang mga kaanak at igagalang sa mundo, nguni't gayon man, ang dalawang iyon na lipus ng pag-ibig, puno ng mga adhika't pag-asa, dahil sa isang sawing kapalaran, ang lalaki'y naglalagalag sa boong lupalop na tangay ng ipo-ipong dugo at luha, naghahasik ng kasamaan at hindi kabutihan, inaapi ang kabaitan, at inaayo ang masamang hilig, samantalang ang babai ay naghihingalo sa dilim na mahiwaga ng _klaustro_ na kaniyang pinasukan sa paghanap ng kapayapaan, nguni't mga pagbabata marahil ang natagpo; malinis at walang bahid dungis nang siya'y pumasok at naghingalo siya roong wari'y bulaklak na lugas.... !Humimbing kang mapayapa, sawing anak ng aking walang kapalarang bayan! !Dalhin mo sa libingan ang kariktan ng iyong kabataan, na linanta sa gitna ng paglusog! Kapag ang isang bayan ay hindi makapaghandog sa kaniyang malilinis na dalaga ng isang payapang tahanan, sa pagkupkop ng banal na kalayaan; kapag ang tanging maipamamana ng lalaki sa kaniyang balo ay kahihiyan, pag-luha sa ina at kaalipinan sa mga anak, mabuti nga ang kusain ninyo ang huwag nang magbunga, at lunurin na sa inyong tiyan ang binhi ng mga kalaitlait na iaanak. Ah, mabuti ka na, na hindi ka mangingilabot sa iyong libingan sa pagkadingig ng sigaw ng mga naghihingalo sa kadiliman, ng mga nakababatid na sila'y may pakpak nguni't nangakagapos, ng mga naiinis dahil sa walang kalayaan. Tumungo ka na kaakbay ng mga pangarap ng makata sa kalangitang walang hangan, anino ng babaing nabanaag sa isang sinag ng buwan, na ibinubulong ng maigkas na kawayanan.... !Mapalad ang mamatay ng mayroong umiiyak, ng nag-iiwan sa puso ng sa kaniya'y umiibig ng malinis na gunita, isang banal na alaala, na hindi nadungisan ng karumaldumal na sigabo ng kalooban na lalong lumalaki sa katagalang panahon! !Sumulong ka, aalalahanin ka namin! Sa malinis na simuy ng ating bayan, sa ilalim ng kaniyang langit na bughaw, sa ibabaw ng alon ng lawang nakukulong ng bulubunduking kulay sapiro at baybaying esmeralda; sa kaniyang malilinaw na batisan na nilililiman ng mga punong kawayan, hinihiyasan ng mga bulaklak at binibigyang buhay ng mga tutubi't paroparo sa kanilang walang tungo at malikot na pagliliparan na waring nangagsisipaglaro sa hangin; sa katahimikan ng ating mga gubat, sa awit ng ating mga batisan, sa buhos na brillante ng ating mga talon ng tubig, sa maningning na liwanag ng ating buwan, sa mga buntong hininga ng hangin sa gabi, sa isang sabi, sa lahat ng bagay, na makapagpapaalala sa larawan ng ginigiliw, ay makikita ka naming gaya ng pinangarap naming anyo mo na marilag, maganda, nakangiting gaya ng pag-asa, kasinglinis ng liwanag, datapwa'y malungkot at mapighating tinatanaw ang aming karumaldumal na kalagayan. XXIV MGA PANGARAP !Amor, que astro eres? Nang kinabukasan, isang araw ng huwebes, bago lumubog ang araw, ay naglalakad si Isagani sa liwaliwang Maria Kristina na tungo sa Malekon, upang dumalo sa itinipan sa kaniya ni Paulita ng umagang iyon. Walang pag-aalinlangan ang binata na ang kanilang pag-uusapan ay ang nangyari sa gabing nagdaan, at sa dahilang siya'y handang hingan ng paliwanag ang binibini at alam niya ang pagkamataas at ugaling matigas nito ay inaasahan na ang isang pagkakasira. Dahil sa pananakaling ito ay tinaglay niya ang dalawang bugtong na sulat ni Paulita, dalawang kaputol na papel, na bahagyang kinatatalaan ng ilang talatang madalian ang pagkakatitik, na may ilang lamas at di lubhang ayos ang pagkakasulat, mga bagay na hindi nakahadlang upang sila'y pakaingatan ng binatang nangingibig na higit pa kay sa sila'y naging sulat ni Safo o ng musa Polimnia. Ang pagtalagang ito na pawiin ang pag-ibig sa ngalan ng karangalan, ang hangad na magtiis makatupad lamang sa katungkulan, ay hindi nakapigil na sumalakay kay Isagani ang isang matinding kalungkutan at makapagpaalaala sa kaniya noong magagandang umaga at mga gabing lalo pa manding magaganda, na silang dalawa'y nagbubulungan ng matatamis na kahangalan sa mga pag-itan ng salang bakal ng _entresuelo_, mga kahangalang sa ganang binata, ay may kahulugan at katuturan na waring sila ang mga tanging salita na dapat pakinggan ng lalong mataas na pang-unawa ng tao. Iniisip ni Isagani ang mga paglalakaran, ang mga gabing may buwan, ang peria, ang mga madaling araw ng Disyembre matapos ang _misa de gallo_, ang agua bendita na karaniwang kaniyang iniaabot at pinasasalamatan naman ng binibini sa pamag-itan ng isang tinging puno ng isang boong pagsinta, at kapuwa sila nangingilabot pagtatama ng kanilang mga daliri. Matutunog na buntonghininga na waring maliliit na kuwitis ang pumupulas sa kaniyang dibdib at sumasalagimsim sa kaniya ang lahat ng banggit ng mga makata't manunulat na ukol sa pagkasalawahan ng babai. Sa loob niyang sarili'y isinusumpa ang pagkakatayo ng mga dulaan, ng operetang pranses, ipinangangakong gagantihan niya si Pelaez sa lalong madaling panahon. Lahat ng nasa paligid ay waring malungkot at maiitim ang kulay sa ganang kaniya; ang dagatan ay ulila't nag-iisa, lalo pa manding wari'y nag-iisa dahil sa kadalangan ng mga daong na nakahinto roon; ang araw ay lulubog sa likuran ng Mariveles nang walang anomang kagandahan at kariktan, wala ang mga ulap na sarisari ang ayos at mayaman sa kulay ng mga hapong magaganda; ang monumento ni Anda, na walang kaayos ayos, maralita't bagol, na walang anyo, walang kalakhan: wari'y isang sorbetes o mabuti na ang maging isang pastel; ang mga ginoong nangagliliwaliw sa Malekon, kahi't na may mga anyong nasisiyahang loob at masasaya, ay waring masusungit, mapagmataas at mga hambug sa ganang kaniya; malilikot at walang pinag-aralan ang mga batang naglalaro sa dalampasigan na pinatatalon sa alon ang mga batong lapad sa tabi ng dagat, o kaya'y nangaghahanap sa buhanginan ng mga suso at kokomo na hinuhuli ng walang patumangga at pinapatay ng wala namang pakinabang; sa isang sabi, sampu ng walang katapusang paggawa ng daongan, na pinatungkulan niya ng mahigit sa tatlong tula, ay waring isang bagay na walang kabuluhan, kahalayhalay, gawang bata, sa ganang kaniya. Ang daongan, !ah! ang sadsaran ng Maynila, isang _bastardo_ na mula't sapol ng ipaglihi ay nagpaluha na sa lahat dahil sa pangungunti't kahihiyan! Kung hindi man lamang sana mangyari na matapos ang maraming pagluha ay huwag lumabas na karimarimarim ang bungang sisipot! Nagpugay ng hindi inino ang dalawang hesuita na naging mga guro niya; bahagya nang napuna ang isang _tandem_ na ang lulan ay isang amerikano at kinaiingitan ng ilang makisig na nagpapalakad ng kanilang mga kalesa; nang nalalapit sa monumento ni Anda ay nadingig si Ben-Zayb na may kausap at ang pinagsasalitaan ay si Simoun na nang gabing nakaraan ay biglang nagkasakit; si Simoun ay ayaw tumanggap ng anomang dalaw, sampu sa mga alagad ng General. Iyan! ang bulalas ni Isagani na napangiti ng malungkot diyan, ang mga pakitang loob, sapagka't mayaman.... Nguni't sa mga sundalong sugatin at may sakit na galing sa pagsalakay ay walang dumadalaw! At sa pag-iisip sa mga pagsalakay na ito, sa kapalaran ng mga kaawaawang sundalo at sa pakikipaglaban ng mga taga kapuluan na ayaw pasakop sa dayuhan, ay naisip ang pagtimbang ng mga pagkamatay, na, kung ang sa mga sundalo ay dakila sapagka't tumutupad sa kanilang katungkulan, ang sa mga taga kapuluan ay maluwalhati sapagka't ipinagtatanggol ang kanilang tinubuan. Katakatakang kapalaran ang sa ilang bayan! aniya Sapagka't ang isang manglalakbay ay lumunsad sa kaniyang dalampasigan, ay nawawalan na sila ng kalayaan at nagiging sakop o alipin, hindi lamang ng manglalakbay, hindi lamang ng mga nagmamana sa mga ito, kundi ng kanila pang mga kababayan, at hindi sa isang panahon lamang kundi sa boong buhay na! !Katakatakang pag-unawa sa katwiran! Ang kalagayang ito'y nagbibigay ng malaking karapatan upang lipulin ang lahat ng dayuhan na wari'y siyang lalong mabangis na hayop na maitatapon ng dagat! At inisipisip, na, ang mga taga pulong iyon, na kabaka ng kaniyang bayan ay walang ibang kasalanan kundi ang taglay na kahinaan. Ang mga manglalakbay ay lumunsad din naman sa dalampasigan ng ibang bayan; nguni't sa dahilang natagpuang malalakas ay hindi pinagtangkaan ng kanilang katangi-tanging hangad. Kahi't na mahihina ay minamaganda niya ang ipinamamalas, at ang pangalan ng mga kalaban, na hindi kinaliligtaang lagyan ng kakabit na duwag at di mapagtapat ng mga pamahayagan, ay ipinalalagay niyang mga pangalang magiting, sapagka't namamatay sa gitna ng kadakilaan sa paanan ng mga gibang muog ng kanilang di wastong kuta, mga dakila pa kay sa matatandang bayaning taga Troya; ang mga nasa pulong iyon ay hindi nagnakaw ng isa mang Elenang pilipina. At sa kaniyang kasigabuhang loob sa pagkamakata, ay iniisip ang mga kabinataan sa mga pulong iyon na nangagkakapuri sa mata ng mga babai doon, at dahil sa siya'y nangingibig, na may nasang mawala sa mundo, ay kinaiinggitan niya ang mga kabinataang iyon na nakakatagpo ng isang dakilang pagpapatiwakal. At nabulalas na: Ah! Ibig kong mamatay, mauwi sa wala, iwanan ang aking bayan ng isang dakilang pangalan, mamatay ng dahil sa kaniya, siya'y ipagtanggol sa pagdagsa ng mga dayuhan at pagkatapos ay tanglawan ng araw ang aking bangkay na wari'y tanod na walang kilos sa mga talampas ng dagat! At ang pakikilaban sa mga aleman ay pumasok sa kaniyang alaala, at halos dinamdam niya ang pagkakasawata ng gayon; namatay sana siya ng boong kasiyahang loob sa piling ng watawat ng kastila't pilipino, bago sumuko sa dayuhan: Sapagka't sa Espana aniya ay nabibigkis kami ng mahigpit, dahil sa nakaraan, sa kasaysayan, sa pananampalataya, sa wika.... !Ang wika, oo, ang wika! Isang palibak na ngiti ang nalarawan sa kaniyang mga labi; ng gabing yaon ay mayroon silang gagawing isang piging sa _magpapansit_ upang _ipagdiwang_ ang pagkamatay ng Akademia ng wikang kastila. Ay! ang buntong-hininga niya kapag ang mga labusaw sa Espana ay kagaya ng mga naririto, sa madaling panahon ay mabibilang ng Inang bayan ang mga nagtatapat sa kaniya! Ang gabi'y unti-unting lumalaganap at dahil doo'y nararagdagan ang kapighatian sa puso ng binata, na wala nang pag-asa halos na makita si Paulita. Iniiwan na ng mga nagliliwaliw ang Malekon upang tumungo sa Luneta, na ang ilang bahagi ng tinutugtog doon ng musika ay nakararating na dala ng masarap na hangin sa hapon hanggang sa kinalalagyan ng binata; ang mga marino ng isang pangdigmang dagat, na nakahimpil sa ilog, ang gumagawa ng mga paghahandang ukol sa gabi, na, nangagsisiakyat sa lubid na wari'y mga gagamba; ang mga daong ay unti-unti nang naglalagay ng kanilang ilaw na nagbibigay buhay doon at ang dalampasigan Do el viento riza las kalladas olas Que kon blando murmullo en la ribera Se deslizan velokes por si solas...... na sinabi ni Alaejos, ay bumubuga sa dakong malayo ng manipis na singaw na ginagawang wari'y kayong madalang at matalinghaga ng liwanag ng buwan, na noon ay kabilugan...... Isang malayong dagunot ay nadingig, dagunot na untiunting lumalapit: lumingon si Isagani at ang kaniyang puso'y tumibok ng malakas; isang sasakyang batak ng dalawang kabayong puti ang dumarating, ang mga kabayong puting makikilala niya sa gitna ng sandaanglibo. Sa sasakyan ay nakalulan si Paulita, si aling Viktorina at ang kaibigang kasama ng gabing nakaraan. Bago makahakbang ang binata'y nakaibis nang bigla si Paulita at nginitian si Isagani ng isang ngiting lubos na pakikipagkasundo; si Isagani'y napangiti naman at sa wari niya'y napawing parang usok ang lahat ng ulap, ang lahat ng masusungit na akalang sa kaniya'y sumalakay; may mga liwanag ang langit, awit ang hangin at bulaklak ang nakakalat sa mga damo ng nilalakaran. Ang masama lamang ay naroroon si aling Viktorina, si aling Viktorina na kaylan ma't nakikita ang binata'y hindi binibitiwan upang pagtanungan nang balitang ukol kay D. Tiburkio. Tinungkol ni Isagani ang pagtuklas ng kinalalagyan sa pamag-itan ng mga nag-aaral na kakilala niya. Wala pang makapagsabi sa akin hangga ngayon ang sagot, at katotohanan nga ang kaniyang sinasabi, sapagka't si D. Tiburkio ay nagtatago pa naman sa bahay ng amain ng binata, sa bahay ni P. Florentino. Ipabalita ninyo sa kaniya ang sabing galit na galit ni aling Viktorina na ipinahahanap ko siya sa guardia sibil; sa patay man o sa buhay ay ibig kong matanto kung saan naroon.... !sapagka't iyang pangangailangang mag-antay ng sampung taon bago makapag-asawa ang isang gaya ko! Gulilat na napatingin sa kaniya si Isagani; iniisip ni aling Viktorina ang pakasal. ?Sino kaya ang kulang palad? Ano ba ang pagkamasid ninyo kay Juanito Pelaez? ang biglang tanong ng babai. Si Juanito?.... Hindi matumpakan ni Isagani ang isasagot; nganingani nang ibig sabihin ang lahat ng kasamaan ni Pelaez na kaniyang batid, nguni't ang pagkamapagbigay ay siyang naghari sa kaniyang puso at ang sinabi'y pawang pagpuri sa kaagaw, sa dahilang kaagaw nga niya. Dahil sa gayon ay tuwangtuwa at magalak na pinakapuri ni aling Viktorina ang mga kabutihan ni Pelaez, at gagawin na sanang katapatang loob si Isagani tungkol sa kaniyang panibagong pag-ibig, nang dumating na tumatakbo ang kaibigan ni Paulita upang sabihin na ang pamaypay nito'y nahulog sa mga batong nasa pasigan, sa kalapit ng Malekon. Pakana o pagkakataon, nguni't ang pangyayaring ito'y nagbigay daan upang ang kaibigan ay matirang kasama ng matandang babai at si Isagani naman ay mangyaring makipag-alaman kay Paulita. Sa isang dako naman ay ikinalulugod ni aling Viktorina ang gayon, at upang maiwan sa kaniya si Juanito, ay linuluwagan ang pag-ligaw ni Isagani. Mayroon nang handang paraan si Paulita; nang magpasalamat ay nagpakunwaring may pagkamuhi, may sama ng loob, at ipinahiwatig, sa isang paraang lubhang mahinhin, na siya'y nagtataka sa pagkakatagpo doon sa binata, gayong ang lahat ng tao'y nasa Luneta, sampu ng mga artistang pransesa. Tinipanan ninyo ako, ?papanong hindi....? Gayon man, kagabi'y hindi man ninyo napunang ako'y nasa dulaan; sa boong itinagal ng palabas ay minamatyagan ko kayo at hindi ninyo hinihiwalayan ng tingin iyong mga babaing _kokhers_.... Nagkapalit ang kalagayan; si Isagani na naparoon upang humingi ng paliwanag ay siya pang nagbigay at sumaligaya siyang lubos ng tinuran ni Paulita na siya'y pinatatawad. Tungkol sa pagkakaparoon ng babai sa dulaan, ay dapat pang pasalamatan sa kaniya; siya, sa kapipilit ng inali, ay pumaroon lamang sa pag-asang makikita ang binata sa boong palabas. !Gaano ang pagkutya niya kay Juanito Pelaez! Ang aking ali ang nakakaibig! ang sabi na kasabay ang masayang halakhak. Kapuwa nagtawanan; ang pagkakasal ni Pelaez kay aling Viktorina ay ipinagkatuwa nilang mabuti at halos namamalas na nilang nangyari; nguni't naalala ni Isagani na si D. Tiburkio ay buhay at ipinagkatiwala ang lihim sa kaniyang giliw, matapos na mapapangakong hindi sasabihin kahi't kanino. Si Paulita'y nangako, nguni't sa sarili'y tangka ang sabihin sa kaibigan. Ang bagay na ito'y siyang naglipat ng usapan sa bayan ni Isagani, na nalilibid ng kagubatan at nalalagay sa baybayin ng dagat na nag-uumugong sa paanan ng matataas na talampas. Ang mata ni Isagani ay nagliliwanag sa pagbanggit sa liblib na sulok na iyon; ang sigaw ng pagmamakatangi ay nagpapapula sa kaniyang pisngi, nanginginig ang kaniyang boses, ang kaniyang damdaming makata ay sumusulak at ang mga salita'y pumupulas na mainit, puno ng sigabo na waring ang pag-ibig ng kaniyang pag-ibig ang tinuturan, kaya't hindi nakapigil sa pagbulalas ng: Oh! !Sa ilang ng aking mga kabundukan ay dinadanas ko ang pagkamalaya, malayang gaya ng simuy, gaya ng liwanag na walang sagkang kumakalat sa sangsinukob! !Libo mang bayanan, libo mang palasyo ay ipagpapalit ko sa sulok na iyon ng Pilipinas, na malayo sa mga tao, ay dinadanas ko ang tunay na kalayaan! !Doon, kaharap ang mga sadyang likas, kaharap ng hiwaga at ng walang katapusan; ng kagubatan at ng karagatan, ay nag-iisip ako, nagsasalita at gumagawa nang gaya ng isang taong walang kinikilalang panginoon! Si Paulita, sa harap ng gayong sigabo ng kalooban dahil sa bayang kinakitaan ng unang liwanag, sigabong hindi kilala, siya na hirating makadingig ng pag-alipusta sa kaniyang bayan at maminsan minsang siya'y nakikiayon sa gayon, ay nagpahalata ng kaunting wari'y panibugho sa paraang paghihinampo na gaya ng dati. Nguni't madali siyang napapayapa ni Isagani. Oo! ang sabi siya'y iniibig ko ng higit sa lahat ng bagay noong hindi pa kita nakikilala! Ibig na ibig ko ang magliklik sa kagubatan, humimbing sa lilim ng mga puno, umupo sa ungos ng isang talampas upang saklawin ng tingin ang Pasipiko na sa harapan ko'y hinahalo ang kaniyang mga bughaw na alon, at inihahatid sa akin ang mga awit na natutuhan sa mga dalampasigan ng malayang Amerika.... Bago kita makilala, ang dagat na iyon ay siyang aking mundo, aking lugod, aking pag-ibig, aking mga pangarap. Kapag nahihimbing ng mapayapa at ang araw ay nagniningning sa kaitaasan, ay ikinalulugod ko ang pagtanaw sa banging nasa sa aking paanan na may limangpung metro ang lalim, at hinahanap ko ang mga kahangahangang hayop sa kagubatan ng mga bulaklak ng bato at mga korales na naaaninag sa bughaw na tubig, ang malalaking serpiente na, alinsunod sa sabi ng mga taong bukid, ay umaalis umano sa gubat upang manahanan sa dagat at doo'y magpakalakilaki.... Sa kinahapunan, na, umano'y, siyang paglabas ng mga sirena, ay sinusubukan kong masigasig sa pag-itan ng mga alon, na minsan, ay waring namalas ko sila sa gitna ng bula at doo'y nangaglalaro; maliwanag na nadidingig ko ang kanilang mga awit, awit na ukol sa kalayaan, at naulinigan ko ang tunog ng kanilang mataginting na alpa. Noong araw ay dumadaan ako ng mahahabang sandali sa pagmamalas ng pagbabagobagong anyo ng mga ulap, sa pagmamalas sa punong nag-iisa sa kapatagan, sa isang talampas, na hindi ko maunawa ang sanhi ng pagkakagayon, na hindi makilalang lubos ang damdaming yaon na ginigising sa aking kalooban. Madalas na ako'y pinagsasalaysayan ng mahahabang pangaral ng aking amain at sinasabing dadalhin ako sa isang manggagamot dahil sa baka ako'y magkaroon ng sakit na mapanglawin. Datapwa'y nakita kita, kita'y inibig, at sa pagpapahingang ito sa pag-aaral ay waring may isang bagay na wala sa akin ng ako'y naroon, ang kagubatan ay madilim, malungkot ang ilog na umaagos sa kagubatan, ang dagat ay nakaiinip, ang abot ng malas sa dakong kalookan ay walang anomang bagay.... !At! kung maparoon ka lamang doon, kahi't miminsan, kung tungtungan ng mga paa mo ang mga landas na iyon, kung kanawin ng dulo ng iyong mga daliri ang tubig ng mga batisan, kung tingnan mo ang dagat, maupo ka sa talampas at pahigingin mo ang hangin sa pamag-itan ng iyong mahihimig na awit, ang aking kagubatan ay magiging Eden, ang agos ng batisan ay aawit, sisipot ang liwanag sa kusim na dahon, magiging batong brillante ang mga patak ng hamog at magiging perlas ang mga bula ng dagat! Nguni't nadingig ni Paulita na upang makarating sa bayan ni Isagani ay kailangang magdaan sa mga bundok na maraming maliliit na linta, at dahil sa bagay na ito, ay kinikilig na ang duwag. Dahil sa gawi na niya ang ayaw mapagod at sa dahilang siya'y malayaw ay sinabing maglalakbay lamang siya kung naka-karwahe o naka-tren. Si Isagani, na nakalimot na sa lahat ng kaniyang mapait na pagpapalagay sa mga bagay bagay at wala nang nakikita sa lahat ng dako kundi bulaklak na walang tinik, ay sumagot na: Sa loob ng di mahabang panahon ang lahat ng pulo'y makakalatan ng mga daang bakal, Na lubhang matuli't halos parang hangin na pagdaraanan niyong _ferro-karril_, gaya ng sabi ng isang sumulat; at sa gayon, ang mga sulok ng sangkapuluan ay mabubuksan sa lahat.... Sa gayon, nguni't ?kailan? Kung ako'y hukluban na.... Bah! Hindi mo batid ang magagawa natin sa loob ng ilang taon ang sagot ni Isagani hindi mo batid ang lakas at ang sigabo na maibibigay ng bayan matapos ang daan daang taong pagkahimbing.... Nililingap tayo ng Espana; ang kabinataan nating nasa Madrid ay gumagawa gabi't araw at iniuukol sa tinubuan ang boo nilang katalinuhan, ang lahat ng sandali ng kanilang kabuhayan, ang lahat ng kanilang kaya; ang mga mahahabaging tingig doon ay nakikisapi sa ating tingig, mga politiko na nakababatid na walang mabuting bigkis kundi ang pag-iisa sa kabuhayan at sa damdamin: kinikilala ang ating katwiran at ang lahat ng bagay ay nagpapahiwatig ng isang magandang kinabukasan ng madla.... !Tunay nga at katatapos pa lamang na kapagtitikim ng isang munting pagkabigo, kaming mga nag-aaral, nguni't ang tagumpay ay untiunti nang lumalaganap sa lahat ng layunin.... nasa sa budhi na ng lahat! Ang taksil na pagkatalong aming tinamo ay nagpapatunay ng mga huling hinga, ng huling kilig ng mamamatay! Bukas ay mamamayan kami ng Pilipinas na maganda na ang tutunguhin sapagka't malalagay sa mga mairuging kamay; !Oo! ang kinabukasan ay amin, nakikinikinita ko nang kulay rosa, nakikinikinita kong ang pagkilos ay magbibigay buhay sa dakong ito na laong panahong patay, nahihimbing.... Nakikinikinita ko ang pagsipot ng mga bayan sa kalapit ng mga daang bakal, at sa lahat ng pook ay may mga pagawaan na gaya noong nasa Mandaluyong!.... Nadidingig ko na ang pagsipol ng bapor, ang dagundong ng mga tren, ang ugong ng mga makina.... namamalas kong pumapaitaas ang usok, ang kaniyang malakas na hinga, at nalalangap ko ang amoy ng langis; ang pawis ng mga kahangahangang kasangkapan na walang tigil sa paggawa.... Ang daongang iyan, na may mahinang pagkayari, ang ilog na iyan na wari'y pinaghihingaluan ng pangangalakal, ay makikita nating puno ng albor at maglalarawan sa atin ng panahon ng taglamig sa kagubatan ng Europa.... Ang malunas na simoy na ito at ang malilinis na batong iyan ay mapupuno ng uling, ng mga kaha at barriles na gawa ng tao; datapwa'y walang kailangan! maglalakbay tayo ng madalian, sa mga maluluwag na sasakyan, upang hanapin sa dakong loob ang ibang simuy, ang ibang tanawin sa ibang dalampasigan, mga lalong malalamig na singaw sa mga paanan ng kabundukan.... Ang mga _akorazado_ ay siyang magbabantay sa ating mga baybayin: ang pilipino at ang kastila ay mag-uunahan sa pagpupunyaging gapiin ang anomang pagdagsa ng mga taga ibang lupain, upang ipagtanggol ang inyong mga tahanan at bayaan kayong matuwa at mabuhay ng mapayapa, na ginigiliw at iginagalang. Ligtas na sa paraang panghihitit, walang sama ng loob at pag-aalinlangan, ang bayan ay gagawa na, sapagka't kung magkakagayon ay hindi na makaduduhagi ang paggawa, hindi na magiging pangangayupapa, na wari'y takda sa alipin; sa gayon ay hindi na pasasamain ng kastila ang kaniyang ugali sa tulong ng mga hangaring maghariharian at, tapat ang tingin, malusog ang puso, ay mag-aabutan kami ng kamay, at ang pangangalakal, ang paggawa, ang pag-aani, ang karunungan ay magnanawnaw sa lilim ng kalayaan at ng mga kautusang tuwid at pantay pantay na gaya ng sa mayamang Inglaterra...... Si Paulita ay nangingiting wari'y alinlangan at iniiling ang ulo. Pangarap, pangarap! ang buntong hininga nadingig kong sinasabi na kayo'y maraming kalaban.... Ang sabi ni tia Torina ay alipin magpakailan man ang bayang ito. Sapagka't ang ali mo'y isang hangal; sapagka't hindi maaaring siya'y mabuhay nang walang alipin, at kung wala siya noon ay pinapangarap ang sa darating na panahon, at kung hindi mangyari ay binubukobuko sa sariling gunita. Tunay ngang mayroon kaming mga kalaban, na magkakaroon ng tunggalian, nguni't kami ang magtatagumpay. Mangyayaring gawing walang wastong kanlungan ng matandang kaparaanan ang mga durog na muog ng kanilang mga kastilyo, amin silang gagapiing umaawit ng kalayaan, sa harap ng inyong mga malas, sabay sa pagakpak ng inyong mga kamay na aming minamahal! Sa isang dako'y hindi ka dapat manganib; ang labanan ay mapayapa; sukat na ang iaboy lamang ninyo kami sa pag-aaral, gisingin ninyo sa amin ang marangal at mataas na pag-iisip at udyukan ninyo kami sa pagtataman, sa kagitingan, na ang pinakaganti'y ang inyong paggiliw! Taglay din ni Paulita ang kaniyang ngiting mahiwaga at waring nag-iisip; nakatanaw sa dako ng ilog, at tinatapiktapik ng pamaypay ang pisngi. At kung wala kayong mapala? ang tanong na waring hindi pinahahalagahan nang gaano ang usapan. Ang tanong na ito'y nakasugat kay Isagani; tinitigan ang mga mata ng kaniyang irog, dahandahang piniglan ang isang kamay at nagwikang: Pakingan mo: kung wala kaming mapala..... At nahintong nag-aalinlangan. Pakingan mo, Paulita, ang patuloy batid mo kung gaano ang aking pagsinta at pagsamba sa iyo; alam mong nalilimot ko ang sarili kung ako'y iyong tinititigan, kapag nababakas ko sa titig na iyan ang isang kislap ng pag-ibig.... gayon man, kapag wala kaming napala, ay papangarapin ko ang isa mo pang titig at mapalad akong mamamatay upang ang isang liwayway lamang ng pagmamalaki ay sumilay sa iyong mga mata at masabi mo sa balang araw, sa lahat, kasabay ng pagtuturo sa aking bangkay, na: !ang aking pag-ibig ay namatay sa pagsasanggalang ng mga karapatan ng aking bayan! Halinang umuwi, ineng, at baka ka sipunin! ang sigaw ng sandaling iyon ni aling Viktorina. Ang boses na iyon ay nagpabalik sa kanila sa katunayan ng buhay. Yaon na ang oras ng pag-uwi, at sa kagandahang loob, ay inanyayahang lumulan sa sasakyan si Isagani, anyayang hindi na inantay ng binata na ulitin pang muli. Sa dahilang ang karuahe ay kay Paulita, ay umupo sa paharap si aling Viktorina at ang kaibigan, at sa bangkong maliit ang dalawang magsing-irog. Lulan ng iisang sasakyan, makasiping ang ginigiliw, langapin ang bango, masagi ang sutla ng damit, makitang nag-iisip, na nakahalukipkip, naliliwanagan ng buwan sa Pilipinas na nagbibigay kagandahan at dingal sa anomang bagay na lalong lubasa, ay isang pangarap na hindi inantay ni Isagani na mangyari magpakailan man! Napakamaralita ng mga pauwing naglalakad, na nangag-iisa, at nangagsisiilag upang paraanin ang matuling sasakyan! Sa hinaba haba ng dinaanang iyon, sa boong haba ng baybayin, ng liwaliwan ng Sabana, ng tulay ng Espana, ay walang nakita si Isagani kundi isang magandang ulong nakatagilid, na mainam ang pusod, na nagtatapos sa isang sunudsunurang liig na nawawala sa mga guyon ng pinya. Isang brillante ang kumikindat sa kaniya mula sa pingol ng munting tainga, na wari'y bituin sa gitna ng mga pinilakang ulap. Si Isagani ay nakaringig ng malayong uliyaw na itinatanong sa kaniya si D. Tiburkio de Espadana, ang pangalan ni Juanito Pelaez, nguni't sa ganang kaniya ay naging wari'y tunog ng kampanang nadidingig na malayo, magulong tingig na nadidingig sa gitna ng bungang-tulog. Kinailangan ang ipaalaala sa kaniya na nakarating na sila sa liwasan ng Sta. Kruz. XXV TAWANAN IYAKAN Ang loob kabahayan ng "_Pankiteria Makanista de buen gusto_" ng gabing iyon ay may anyong di pangkaraniwan. Labing apat na binata, ng mga pulong lalong tanyag ng Sangkapuluan, mula sa indio na walang ibang dugong halo (kung mayroong walang halo) hanggang sa kastilang taga Espana, ay nangagkatipon upang idaos ang piging na sinabi ni P. Irene, alang-alang sa naging hangga ng salitaang ukol sa pagtuturo ng wikang kastila. Inupahan nila nang sa ganang kanila lamang ang lahat ng dulang, pinaragdagan ang ilaw at ipinadikit sa dingding, kasiping ng mga palamuti at kakemonong insik, ang ganitong di mawatasang mga pananalita: !LUMUWALHATI SI KUSTODIO DAHIL SA KANIYANG MANGA KALIKSIHAN AT PANSIT SA LUPA SA MANGA BINATANG MAY MABUBUTING KALOOBAN! Sa isang bayan na ang lahat ng kabalbalan ay tinatabingan ng ayos kagalanggalang, at ang karamihan ay natataas sa tulong ng usok at mainit na hangin; sa isang bayan na yaong sadyang katunayan at tapat ay nakasasakit paglabas sa puso at mangyayaring maging sanhi ng mga kaguluhan, marahil ay yaon ang lalong mabuting paraan upang ipaggalak ang sumumpong sa ulo ng bantog na si D. Kustodio. Sinagot ng mga nadaya ng isang halakhak ang biro, ang _pastel_ ng pamahalaan ay sinagot ng isang pinggang pansit, at mabuti't gayon na lamang! Nangagtatawanan, nagbibiruan, nguni't nahahalatang ang katuwaan, ay pilit; ang tawanan ay tumataginting dahil sa kaunting panginginig, sa mga paningi'y pumupulas ang matutuling kislap at hindi iisa ang kinakitaan ng nagniningning na patak ng luha. Datapwa't gayon man, ang mga binatang iyon ay mga ganid na loob, mga wala sa katwiran! Hindi noon lamang pinasiyahan sa gayong paraan ang lalong maiinam na panukala, na pinapatay ang mga pag-asa sa tulong ng malalaking salita at mumunting gawa: bago si D. Kustodio ay nagkaroon na ng marami, lubhang marami! Sa gitna ng kabahayan at sa tapat ng mga parol na pula, ay may apat na dulang na bilog, na naaayos na patungko; ang mga luklukan ay mga uupang kahoy na bilog din. Sa gitna ng bawa't dulang, alinsunod sa kaugalian ng tindahan, ay may nakahandang apat na pingang mumunti na may tig-apat na kakanin ang bawa't isa, at apat na tasang tsa, na may kanikaniyang takip, na pawang porselanang pula; sa harap ng bawa't luklukan ay may isang bote at dalawang kopang bubog na nangingintab. Dahil sa pagkamausisa ni Sandoval, ay nagtitingintingin, lahat ay sinisiyasat, tinitikman ang mga hopya, pinagmamasdan ang mga palamuti, binabasa ang talaan ng mga halaga. Ang iba'y nangag-uusap ng ukol sa mga bagay-bagay na pang-kasalukuyan, ukol sa mga artistang babai ng operetang pranses at mahiwagang pagkakasakit ni Simoun, na, alinsunod sa ilan, ay natagpuang may sugat sa lansangan; alinsunod naman sa iba ay nagtangkang magpatiwakal: gaya ng sadyang dapat mangyari, silang lahat ay naninira sa mga pagkukurokuro. Si Tadeo ay may ibang balita, na alinsunod sa sabi niya'y hindi magkakabula. Si Simoun ay sinugatan ng isang hindi kilala sa may lumang liwasan ng Vivak; ang sanhi ay ang higanti, at ang katunayan ay ang pangyayaring si Simoun ay ayaw magpahiwatig ng anoman. Matapos iyon ay napag-usapan ang mga mahiwagang higanti, at gaya ng maaantay ay mga kagagawang prayle ang tinutukoy, na isinalaysay ng bawa't isa ang inaasal ng mga kura sa kanikanilang bayan. Isang tula na nasusulat ng malalaking titik na itim, ang nasa dakong itaas ng pintong kabahayan at nagsasabing: De esta fonda el kabekilla Al publiko advierte Que nada dejen absolutamente Sobre alguna mesa o silla. Kay inam na paunawa! ang bulalas ni Sandoval napagkikilala ang pagtitiwala sa pulutong ?ano? !At naku, ang tula! !Maipalalagay na si D. Tiburkio na naging tula, dalawang paa, ang isa'y mahaba kay sa isa sa pag-itan ng dalawang tungkod! !Pag nakita iyan ni Isagani, ay iaalay sa kaniyang magiging inali! Narito si Isagani! ang sagot ng isang boses mula sa hagdanan. At ang mapalad na binata'y lumitaw na lipus katuwaan, na sinusundan ng dalawang insik na walang baro na may dalang malalaking mangkok, na nagkakalat ng masarap na amoy, na nakasalalay sa dalawang malalaking pangnan. Masasayang paaba ang sa kanila'y sumalubong. Wala pa si Juanito Pelaez, nguni't sa dahilang nakaraan na ang oras ay masasayang nangagsidulog sa dulang. Kailan pa man ay hindi makatutupad sa salitaan si Juanito. Kung si Basilio pa ang ating inanyayahan at hindi siya ang sabi ni Tadeo. Nilasing sana natin upang mapagsabi ng ilang lihim. Ha, ?ang mapagnilay na si Basilio ay may itinatagong lihim? Bah! ang tugon ni Tadeo at ang lalo pa namang mahahalaga! May ilang lihim na pangyayaring siya lamang ang tanging nakababatid ng linaw.... ang batang nawala, ang monha.... Manga ginoo; ang _pansit lang-lang_ ay siyang sopas na pinakamabuti! ang sigaw ni Makaraig; gaya ng makikita ninyo, Sandoval, ang halo ay kabuti, hipon, tiniping itlog, sotanghon, manok, at hindi ko na maalaman kung ano pa. Bilang pamago ay ihandog natin ang mga buto kay D. Kustodio; !tingnan natin, magpanukala siya ng ukol dito! Isang masayang halakhakan ang sumalubong sa pahayag na ito. Pag naalaman.... Patakbong paparito! ang dugtong ni Sandoval napakabuti ng sopas, ?ano ang pangalan? _Pansit lang-lang_, ito nga _pansit_ insik upang maiba sa isa na sadyang gawa rito. Bah! mahirap alalahanin ang pangalan. !Patungkol kay D. Kustodio ay bibinyagan ko ng pangalang _panukalang sopas_! Tinanggap ang bagong pangalan. Mga ginoo, ang sabi ni Makaraig, na siyang pumili ng mga kakanin mayroon pa tayong tatlong ulam! _Lumpiya_ ng insik na ang laman ay baboy.... Na inihahandog kay P. Irene! Ababa! Si P. Irene ay hindi kakain ng baboy hanggang hindi nag-aalis ng ilong ang marahang sabi ng isang binatang taga Iloilo sa kaniyang kalapit. Mag-aalis ng ilong! Mawala ang ilong ni P. Irene! ang panabay na sigawan ng lahat. Galang, mga ginoo, kaunting galang! ang hingi ni Pekson na pabirong wari'y tinototoo. Ang pangatlong pinggan ng ulam ay panyang na alimango...... Na ipinatutungkol sa mga prayle ang dugtong ng taga Bisaya. Dahil sa pagka-alimango, ang dugtong ni Sandoval. Tama at tatawaging panyang na prayle! Inulit ng lahat na sabay-sabay ang: !panyang na prayle! Tumututol ako sa ngalan ng isa! ang sabi ni Isagani. At ako, sa ngalan ng mga alimango! ang dugtong ni Tadeo. Galang, mga ginoo, kaunting galang! ang muling sigaw ni Pekson na namumuwalan. Ang pang-apat ay pansit na ginisa na ipinatutungkol.... sa pamahalaan at sa bayan! Lahat ay napalingon kay Makaraig. Hindi pa nalalaunan, mga ginoo, ang patuloy ay inaakalang ang pansit ay gawang insik o hapon, nguni't sa dahilang siya'y hindi kilala ni sa Kainsikan ni sa Hapon, ay tila siya pilipino, nguni't gayon man, ang mga nagluluto at nakikinabang ay ang mga insik: idem na idem na idem ang nangyayari sa pamahalaan at sa Pilipinas: wari'y insik, nguni't insik man sila o hindi man, ay may mga doktor ang Santa Madre.... Lahat ay kumakain at lumalasa sa kaniya, nguni't gayon man ay nangagpapatumpiktumpik pa't nagpapakunwaring umaayaw: gayon din ang nangyayari sa bayan, gayon din ang sa pamahalaan.... Lahat ay nabubuhay ng dahil sa kaniya, lahat ay kalahok sa pistahan at pagkatapos ay walang bayang sasama pa kay sa Pilipinas, walang pamahalaang lalong magulo. Ipatungkol nga natin ang pansit sa bayan at sa pamahalaan! Ipatungkol! ang sabaysabay na sabi ng lahat. Tutol ako! ang bulalas ni Isagani.... Igalang ang mga bata, igalang ang mga nasawi! ang sigaw na pinaugong ang tingig ni Pekson, na itinaas ang isang buto ng inahing manok. Ipatungkol natin ang pansit sa insik na si Quiroga, na isa sa apat na kapangyarihan ng sangbayanang pilipino! ang palagay ni Isagani. Huwag, sa _Eminenkia Negra_! Huwag kayong maingay! ang pabiglang sabing mahiwaga ng isa, sa liwasan ay may mga pulutong na nagmamalas sa atin at ang mga dingding ay may pangdingig. Tunay nga, pulupulutong ng mga nanonood ay nangagtayo sa tapat ng mga durungawan, samantalang ang ingayan at tawanan sa mga tindahang kalapit ay lubos na napawi, na wari bagang minatyagan ang nangyayari sa piging. Ang katahimikan ay may ayos na katangitangi. Tadeo, ibigkas mo ang iyong talumpati! ang marahang sabi ni Makaraig. Sa dahilang si Sandoval ang siyang lalong bihasa sa pagkamananalumpati ay pinagkasunduang siya ang sa huli'y hahalaw sa lahat ng salaysay. Si Tadeo, dahil sa ugaling tamad na taglay niyang parati, ay hindi naghanda at namimilipit. Samantalang sinisipsip ang isang mahabang sotanghon, ay iniisip ang paraang ikaliligtas niya sa kalagayang iyon, hanggan sa naalaala ang isang talumpating napag-aralan sa klase at humanda nang gayahan yaon at lahukan ng ibang bagay. Mga ginigiliw na kapatid sa panukala! ang simula niyang ikinumpay ang sipit na kagamitan ng mga insik sa pagkain. Hayup! !bitiwan mo ang sipit, ginulo mo ang buhok ko! ang sabi ng isa niyang katabi. Sa tawag ng inyong paghahalal na pagpunan ang kakulangang iniwan sa...... Manggagaya! ang putol ni Sandoval, ang talumpating iyan ay sa Pangulo ng ating Likeo! "Sa tawag ng inyong paghahalal" ang patuloy ni Tadeo na walang katiga-tigatig "na pagpunan ang kakulangang iniwan sa aking.... pag-iisip (at itinuro ang kaniyang tiyan) ng isang dakilang lalaki dahil sa kaniyang banal na aral at kaniyang mga kagagawan at mga panukala na karapatdapat na magkaroon ng kaunti pang alaala, ?ano ang masasabi sa inyo ng isang gaya ko na may malaking gutom sa dahilang hindi nananghali?" Narito ang isang liig, bigaaan! ang sabi ng kaniyang kalapit na iniaabot sa kaniya ang liig ng isang inahing manok. "May isang ulam, mga ginoo, na kayamanan ng isang bayan na ngayo'y sadlakan ng lait at kutya ng mundo, na pinagsaukan ng kanilang mga dayukdok na sandok ng matatakaw na pook, na nasa kalunuran ng sangsinukob...." itinuro sa pamag-itan ng kaniyang sipit si Sandoval na nakikipaglaban sa isang makunat na pakpak ng inahin. At !mga taga kasilanganan! ang sagot ng tinukoy, na iginuhit ng pabilog ang kaniyang panandok upang maituro ang lahat ng kumakain. Hindi pinapayagan ang mga patlang! Humihingi ako ng salita! Humihingi ako ng patis! ang dugtong ni Isagani. Dalhin dito ang lumpiya! Hiningi ng lahat ang lumpiya at si Tadeo ay umupong masaya dahil sa pagkakaalpas sa kagipitan. Ang ulam na ipinatungkol kay P. Irene ay hindi lumabas na mabuti at ang gayon ay ipinahayag ni Sandoval sa isang paraang lubhang napakasakit. Nangingintab ang labas dahil sa mantika at baboy ang loob! !Dalhin dito ang pangatlong pingan ng ulam, ang panyang na prayle! Ang panyang ay hindi pa luto; nadidingig ang sagitsit ng mantika sa kawali. Sinamantala ang patlang upang tumungga at hiningi nilang magsalita si Pekson. Walang kapingaspingas si Pekson ay nag-angtanda, tumindig na pinipilit pigilin ang kaniyang tawang hangal, ginayahan ang isang _predikador_ na agustino, na noo'y nababantog, at nagsimula sa pagbulong na wari'y sinasabi ang laman ng sermon. "_Si tripa plena laudat Deum, tripa famelika laudabit fratres_; kung ang bitukang bundat ay nagpupuri sa Dios, ang bitukang dayukdok ay magpupuri sa mga prayle. Mga salitang sinabi ni ginoong Kustodio, sa bibig ni Ben-Zayb, pamahayagang _El Grito de la Integridad_, pangalawang salaysay, kaululang ika isang daan, limang pu't pito. "!Mga ginigiliw kong kapatid kay Jesukristo! "!Ibinubuga ng kasamaan ang kaniyang maruming hininga sa mga kulay dahong baybayin ng Frailandia, Kapuluang Pilipinas sa karaniwang tawag! Hindi sumisilang ang isang araw na hindi umuugong ang isang pagbaka, na hindi nadingig ang isang masamang parunggit sa mga _reverendas_, _venerandas_ at _predikandas korporakiones_, na walang sukat magtanggol at walang sukat kumatig. Ipahintulot ninyo sa akin, mga kapatid, na sa isang sandali'y maging _kaballero andante_ ako upang magtanggol ng walang sukat magsanggalang, ng mga banal na korporasion na nagturo sa atin, at patibayan pang muli ang karugtong ng ibig turan noong sawikain na, _bitukang bundat ay nagpupuri sa Dios_, na dili iba't, _ang bitukang dayukdok ay magpupuri sa mga prayle_." Mainam, mainam! Hoy, ang sabing walang katawatawa ni Isagani ipinababatid ko sa iyo na kapag ang mga prayle ang natutukoy ay iginagalang ko ang isa. Si Sandoval, na nasasayahan na, ay umawit: _!Un fraile, dos frailes, tres frailes en el koooro Haken el mismo efekto que un solo toooro!_ Makingig kayo, mga kapatid; ibaling ang inyong paningin sa magandang kapanahunan ng inyong kabataan; tingnan ninyong siyasatin ang kasalukuyan at itanong ninyo sa sarili ang kinabukasan. ?May ano kayo? !Prayle, prayle at prayle! Isang prayle ang sa inyo'y nagbibinyag, nagkukumpil, dumadalaw ng lubhang masuyo sa paaralan; isang prayle ang dumidingig ng mga una ninyong lihim, siya ang una unang nagpapakain sa inyo ng isang Dios, ang nagtuturo sa inyo ng landas ng kabuhayan; mga prayle ang una at huling guro ninyo, prayle ang nagbubukas ng puso ng inyong mga magiging asawa, na inilalaan sa inyong mga suyo; isang prayle ang nagkakasal sa inyo, ang nag-uutos na kayo'y maglakbay sa iba't ibang pulo, na binibigyan kayong daan upang makapagbago ng singaw at libangan; siya ang naglilingkod sa inyo kung kayo'y naghihingalo at kahi't umakyat kayo sa bibitayan, ay naroroon din ang prayle upang kayo'y samahan ng kaniyang mga dasal at luha, at makapapanatag kayong hindi kayo iiwan hanggang hindi makitang kayo'y sadyang patay na patay na at bitay na bitay. Datapwa'y hindi hanggang diyan lamang ang kaniyang kaawaan; kung patay na kayo, ay pagpipilitang kayo'y mailibing ng boong dingal, makikipaglaban upang ang inyong bangkay ay dumaan sa simbahan, tanggapin ang kanilang mga panalangin, at magpapahinga lamang kapag naibigay na kayo, sa mga kamay ng Lumikha, na malinis na malinis dito sa lupa, alang-alang sa mga parusang tinanggap, mga pahirap at mga pagpapakumbaba. Sa pagkakilala sa mga turo ni Kristo na hindi binubuksan sa mayayaman ang pinto ng langit, sila, mga bagong mananakop, mga tunay na kahalili ng Tagapagligtas, ay lumalalang ng sarisaring paraan upang alisan kayo ng sala, _kuapi_ sa karaniwang tawag, at dinadala sa malayo, lubhang malayo, doon sa tinitirahan ng mga kalaitlait na mga insik at mga protestante, at iniiwang malinis, mabuti, malunas, ang hinihingahan natin dito, sa paraan, na kahi't ibigin man natin pagkatapos, ay wala tayong matatagpuang halagang sikapat na magiging sanhi ng ating ipagkakasala! "Oo, nga, sila'y kailangan ng ating kaligayahan; kung sa lahat ng dakong dalhin natin ang ating ilong ay matatagpuan natin ang manipis na kamay, na gutom sa halik, na sa araw-araw ay lalo pang nagpapatalapya sa sungalngal na dagdag na taglay natin sa mukha ?bakit hindi sila suyuin at patabain at bakit hihingin ang kagagawang hindi nararapat na sila'y palayasin? Nilayin sandali ang malaking kakulangang mangyayari sa ating kalipunan kung sila'y mawala! Mga walang pagal na manggagawa ay pinabubuti at pinakakapal nila ang mga lipi; sa pagkakawatakwatak natin dahil sa mga inggitan at samaan ng loob, ay pinagsasama tayo ng mga prayle sa iisang kapalaran, sa isang mahigpit na tungkos, napakahigpit na hindi na tuloy maigalaw ng marami ang kanilang siko! Alisin ninyo ang prayle, mga ginoo, at makikita ninyong mayayanig ang kapamayanang pilipino, dahil sa kakulangan ng malalakas na balikat at mabalahibong hita; ang pamumuhay pilipino ay makakainip kung wala ang nakapagpapasayang prayle na mapagbiro at malikot, kung wala ang mumunting aklat, at mga sermon na nakapagpapaihit ng tawa, kung wala ang mainam na pagkakaibayo na malalaking hangarin sa mga bungong walang kabuluhan, kung wala ang tunay na pagtatanghal, sa araw-araw, ng mga kuwento ni Bokkakio at ni Lafontaine! Kung wala ang mga korrea at kalmen ?ano ang ibig ninyong gawin sa haharapin ng ating mga babai kundi impukin ang salaping iyan at sila'y maging maramot at makamkam? Kung wala ang mga misa, mga nobena at mga prusisyon ?saan kayo makatatagpo ng mga panggingihang kanilang mapaglilibangan? wala silang tutungkulin kundi ang mga gawain sa bahay at ang pagbabasa nila ng mga kuwentong kababalaghan ay kailangan nating palitan ng mga aklat na wala pa rito! Alisin ninyo ang prayle, at mawawala ang kabayanihan, tataglayin na ng bayan ang mga mabuting pamamayan; alisin ninyo ang prayle at mawawala ang indio; ang prayle ay siyang Ama, ang indio ang Verbo; yaon ang artista at ito ang estatua, sapagka't lahat ng kabagayang taglay natin, ang ating iniisip at ginagawa, ay utang natin sa prayle, sa kaniyang katiyagaan, sa kaniyang kasipagan, sa kaniyang pagtatamang tatlong daang taon upang mabago ang ayos na ibinigay sa atin ng Kalikasan! At kung walang prayle at walang indio ang Pilipinas, ?ano ang mangyayari sa kaawaawang pamahalaan na mapapaharap sa mga insik?" Kakain ng panyang na alimango! ang sagot ni Isagani na nababagot sa talumpati ni Pekson. At iyan ang dapat nating gawin. Siya na ang talumpati! Sa dahilang hindi dumarating ang insik na may dala ng ulam, ay tumindig ang isa sa mga nag-aaral at tumungo sa pinaka look, sa may durungawang harap sa ilog; datapwa'y madaling bumalik na humuhudyat ng palihim. Sinusubukan tayo; nakita ko ang minamahal ni P. Sibyla! Siya nga ba? ang bulalas ni Isagani na sabay ang tindig. Huwag nang magpagod: nang makita ako ay umalis. Lumapit sa durungawan at tumanaw sa liwasan. Pagkatapos ay hinudyatan ang kaniyang mga kasama upang mangagsilapit. Nakita nilang lumabas sa pintuan ng magpapansit ang isang binata na palingonlingon at lumulan, na kasama ang isang hindi kilala, sa isang sasakyang nag-aantay sa tabi ng bangketa. Ang sasakyan ay kay Simoun. Ah! ang bulalas ni Makaraig: ang alipin ng Vike-Rektor ay pinaglilinkuran ng Panginoon ng General. XXVI MGA PASKIN Maagang bumangon si Basilio upang tumungo sa Hospital. Mayroon na siyang takdang gagawin, dalawin ang kaniyang mga may sakit, paroon pagkatapos sa Unibersidad upang mabatid ang ilang bagay na ukol sa kaniyang _likenkiatura_, at sa kahulihulihan ay makipagkita kay Makaraig dahil sa gugol na mangyayari sa kaniyang pagkuha ng grado. Ang malaking bahagi ng kaniyang naimpok ay iniukol niya sa itutubos kay Huli at upang madulutan ito ng isang dampa na mapamamahayang kasama ng nuno, at hindi siya makapangahas na lumapit kay kapitang Tiago, sa pangingilag na baka masapantahang ang gayon ay isang pauna sa mamanahing sinasabisabi sa kaniya. Libang sa mga gayong iniisip ay hindi napuna ang mga pulupulutong na mga nag-aaral na maagang nanggagaling sa loob ng Maynila na waring isinara ang mga paaralan; lalo pa manding hindi napuna ang anyong natutubigan ng ilan, ang paanas na usapan, ang lihim nilang hudyatan. Kaya't nang dumating sa San Juan de Dios at tinanong siya ng kaniyang mga kaibigan ng ukol sa isang panghihimagsik, si Basilio ay napalundag at naalaala ang binabalak ni Simoun, na hindi natuloy dahil sa mahiwagang sakuna na nangyari sa manghihiyas. Lipos katakutan at nanginginig ang boses ay tumanong na nagpakunwaring walang kamuwangmuwang: Ah! ?ang panghihimagsik? Napag-alaman! ang sabi ng isa, at tila marami ang nahahalo. Pinilit ni Basilio ang makapagpigil. Marami ang nahalo? ang ulit na tinangkang makabatid ng kahi't munting bagay sa mga mata ng iba; at sino sino....? Mga nag-aaral, maraming mga nag-aaral! Inakala ni Basilio na hindi nararapat na magtanong pa sa pag-aalalang baka siya mahalata, at lumayo sa pulutong, na ang dinahilan ay ang pagdalaw sa kaniyang mga may sakit. Isang guro sa _klinika_ ang sumalubong sa kaniya, at matapos na mapigilan siya sa balikat na lubhang mahiwaga (ang guro ay kaibigan niya), ay marahan siyang tinanong: Naparoon ba kayo sa hapunan kagabi? Sa kalagayang lito ni Basilio ng mga sandaling iyon, ay nagkariringgang _kamakalawa sa gabi_ ang sinabi sa kaniya. Nang kinamakalawahan sa gabi nangyari ang pakikipag-usap kay Simoun. Nagtangkang magpaliwanag. Sasabihin ko sa inyo ang bulong halos sa dahilang masama ang lagay ni kapitang Tiago at saka kailangan kong matapos ang Mata.... Mabuti nga ang nagawa ninyong hindi naparoon, ang sabi ng guro, Nguni't kasama ba kayo sa kapisanan ng mga nag-aaral? Ibinibigay ko ang aking ambag.... Kung gayon ay isang payo: umuwi kayo ngayon din at pawiin ninyo ang lahat ng papel na makasasama sa inyo. Kinibit ni Basilio ang kaniyang balikat. Wala siyang anomang papel, mayroon siyang mga tala na ukol sa klinika at wala nang iba. Si ginoong Simoun po kaya'y....? Walang pakialam si Simoun sa pangyayari, salamat sa Dios! ang dagdag ng manggagamot sinugatan ng isang taong hindi kilala, at ngayo'y nahihiga. Hindi, dito'y ibang kamay ang kumikilos, nguni't kakilakilabot din. Si Basilio ay huminga. Si Simoun ang tanging makapag huhulog sa kaniya. Gayon man ay naalaala si kabisang Tales. May mga tulisan?.... Wala, tao kayo, wala kundi mga nag-aaral lamang. Natiwasay na si Basilio. Ano, kung gayon, ang nangyari? ang naipangahas na itanong. Nakatagpo ng mga paskin na masasama ang sinasabi; ?hindi baga ninyo batid? Saan? K....! sa Unibersidad. Wala na kundi iyon? P....! ?hindi pa ba sukat sa inyo ang gayon? ang tanong na halos galit ng tagapagturo; hinihinalang gawa ng mga nagsasaping nag-aaral ang mga paskin, nguni't !huwag kayong umimik! Dumarating ang guro sa Patologia, isang ginoong malamang pang anyong sakristan kay sa anyong manggagamot. Nahalal sa tulong ng lakas ng Vike-Rektor, na hindi na hinilingan ng anomang karapatan liban sa lubos na pag-alinsunod sa _korporakion_, at inaaring isang tiktik at mangsusumbong ng ibang guro sa Fakultad. Ginanti siya ng bating pasumala ng unang guro na kinindatan si Basilio at malakas na sinabing: Batid ko nang nag-aamoy bangkay si kapitang Tiago; dinalaw na ng mga uwak at buitre. At pumasok sa salas ng mga propesor. Tiwatiwasay na, si Basilio ay nangahas na magsiyasat ng iba pang bagay. Ang tanging nabatid niya ay ang pagkakatagpo ng mga paskin sa mga pinto ng Universidad, mga pasking ipinabakbak ng Vike Rektor upang ipadala sa Gobierno Kivil. Sinasabing puno ng pagbabala, pagputol ng mga liig, pagsalakay at iba pang mga pagmamatapang. Sa bagay na ito'y nangagkukurokuro at nagpapalapalagay ang mga nag-aaral. Ang mga unang balita ay tinanggap nila sa bantay pintuan, na tumanggap ng balita sa isang alila sa Sto. Tomas, at ito'y sa isang _kapista_ naman nakabalita. Sinasapantaha na nilang magkakaroon ng mga _suspenso_, mga pagkapiit, at ibp., at itinuturo na ang mga mapaparusahan, na dili iba't ang mga nasa Kapisanan. Noon naalala ni Basilio ang mga pangungusap ni Simoun: Sa araw na magagawang kayo'y pawiin.... Hindi ninyo matatapos ang inyong pag-aaral...... Mayroon kaya siyang nalalamang bagay? ang tanong sa sarili; tingnan natin kung sino ang lalong makapangyayari. At nang makapagbalik loob na, upang mabatid ang nararapat niyang gawin at maalam din naman ang ukol sa kaniyang _likenkiatura_ ay tinungo ni Basilio ang Universidad. Dumaan sa daang Legazpi, tumuloy sa daang Beaterio, at nang dumating sa liko ng daang ito at ng Solana ay namatyagan nga niya na tila may isang malaking bagay na nangyari. Sa mga dating pulupulutong na masasaya at maiingay ay daladalawang Guardia Veterana ang kaniyang nakita sa mga banketa na nangag-aaboy sa mga nag-aaral na lumalabas sa Unibersidad, na ang ilan ay walang kakibokibo, malalamlam ang mukha, ang iba'y galit na nangagsisitayo sa dakong malayolayo o nangagsisiuwi sa kanikanilang mga bahay. Ang kaunaunahan niyang nasagupa ay si Sandoval. Hindi pinuna ang katatawag ni Basilio; waring naging bingi. Gawa ng takot sa katas ng bituka! ang sinapantaha ni Basilio. Pagkatapos ay si Tadeo naman ang natagpuan, na masayang masaya. Tila mangyayari din ang walang katapusang _kuakha_. Ano ang nangyayari, Tadeo? Wala tayong pasok ng hindi bababa sa isang linggo, bigan! !mainam! !mabuti! At pinagkikiskis ang mga kamay sa katuwaan. Datapuwa'y ?ano ang nangyari? Ibibilanggo tayong mga kaanib sa kapisanan! At masaya ka? Walang pasukan, walang pasukan! at lumayong hindi magkasiya sa galak. Nakitang dumarating si Juanito Pelaez na namumutla at nanganganib; ang kaniyang kakubaan noon ay umabot sa lalong katambukan, nagtutumulin siya sa pag-ilas. Siya'y naging isa sa mga lalong masigasig na nag-uusig na matayo ang kapisanan samantalang mabuti ang lakad. E, Pelaez, ano ang nangyari? Wala, wala akong nalalaman! Ako'y walang pakialam ang nangingilabot na sagot sinasabi ko na sa kanila; iyan ay kaululan.... ?Hindi ba gayon ang sabi ko? Hindi alam ni Basilio kung sinabi niya o hindi, nguni't sa pagbibigay loob sa kaniya ay sumagot: Oo! nguni't ?ano ang nangyayari? Tunay nga, ano? Tingnan mo, ikaw ay saksi; kailan man ay hadlang ako.... !ikaw ang saksi, tingnan mo, huwag mong limutin! Oo, oo; nguni't ?ano ang nangyari? Tingnan mo; !saksi ka! Hindi ako nakikilahok kailan man sa kapisanan kundi upang pagpaliwanagan ko kayo.... baka mo ipagkaila pagkatapos! Huwag mong lilimutin ?ha? Hindi, hindi ko itatakwil, nguni't ?ano na ang nangyari, anak ka ng Dios? Si Juanito ay malayo na: nakitang lumalapit ang isang guardia at natakot na baka siya hulihin. Nang magkagayon ay tumungo si Basilio sa Unibersidad upang tingnan kung baka sakaling bukas ang Kalihiman at upang makatanggap ng balita. Nakalapat ang pintuan ng kalihiman at sa bahay na iyon ay may di karaniwang kilusan. Akyat manaog sa mga hagdanan ang mga prayle, militar, pulistas, matatandang abogado at mediko, upang ihandog marahil ang kanilang tulong sa may kapanganiban. Natanaw sa malayo ang kaibigan niyang Isagani, na, namumutla at bago ang anyo, taglay ang boong gilas kabataan, na nag-uulat sa ilang kasama sa pag-aaral at inilalakas ang pagsasalita na waring walang kabuluhan sa kaniya ang madingig man ng lahat. Kahalayhalay, mga ginoo, kahalayhalay na ang isang pangyayaring gangganiyan lamang ay makapagpatakbo sa atin at mapailas tayong wari'y mga langaylangayan dahil lamang sa ang panakot upo ay gumalaw! ?Ngayon lamang ba mangyayaring ang mga binata'y mabibilanggo ng dahil sa pagtatanggol ng kalayaan? ?Nasaan ang mga patay, nasaan ang mga nabaril? Bakit tataliwakas ngayon? Nguni't sino kaya ang hangal na sumulat ng mga gayong paskin? ang tanong na pagalit ng isa. Ano ang mayroon sa atin? ang sagot ni Isagani hindi natin katungkulan ang magsiyasat, siyasatin nila! Bago matanto ang ayos ng pagkakasulat ay hindi natin kailangan ang magpakita ng pagkampi sa mga ganitong sandali. Doon sa may panganib, doon tayo dapat pumaroon, sapagka't doon naroon ang karangalan! Kung ang sinasabi ng mga paskin ay kasang-ayon ng ating karangalan at mga damdamin, sino man ang sumulat, ay mabuti ang ginawa, nararapat nating pasalamatan at agarin nating isama sa kaniya ang ating lagda. Kung hindi kapit sa atin, ang ating inuugali at ang ating mga budhi ay sadya nang tumututol sa anomang sumbong.... Nang madingig ni Basilio ang gayong pagsasalita, kahi't na mahal sa kaniya si Isagani, ay pumihit at umalis. Paparoon siya sa bahay ni Makaraig upang sabihin ang tungkol sa pagsandali. Sa kalapit ng bahay ng mayamang nag-aaral ay nakapuna ng mga bulong bulungan at mahiwagang hudyatan ng mga kapitbahay. Sa dahilang hindi talos ng binata ang sanhi ng pinag-uusapan ay palagay na ipinatuloy ang kaniyang lakad at pumasok sa pintuan. Dalawang bantay na Veterana ang sumalubong sa kaniya't siya'y tinanong kung ano ang ibig. Nahalata ni Basilio na siya'y nagbiglabigla nguni't hindi na makaurong. Hinahanap ko ang aking kaibigang si Makaraig ang patuloy na sagot. Ang mga bantay ay nagtinginan. Mag-antay kayo rito ang sabi sa kaniya ng isa, antabayanan ninyo ang kabo. Si Basilio ay napakagat labi, at ang mga pangungusap ni Simoun ay muling umugong sa kaniyang tainga.... Hinuhuli kaya si Makaraig? ang inisip niya, nguni't hindi nakapangahas na magtanong. Hindi nag-antay nang malaon; ng sandaling yaon ay pumapanaog si Makaraig na masayang nakikipag-usap sa kabo, na kapuwa pinangungunahan ng isang _alguakil_. Bakit? ?Pati ba kayo, Basilio? ang tanong. Titingnan ko kayo.... Marangal na asal! ang sabing tumatawa ni Makaraig, noong mga araw na payapa, ay lumalayo kayo sa amin.... Itinanong ng kabo kay Basilio ang kaniyang pangalan at tiningnan ang isang talaan. Nag-aaral sa panggagamot, daang Anloague? ang tanong ng kabo. Kinagat ni Basilio ang kaniyang labi. Bakit, pati ba ako? Si Makaraig ay humalakhak. Huwag kayong manganib, kaibigan; magkakaruahe tayo, at sa gayon ay isasalaysay ko sa inyo ang hapunan kagabi. At sa isang mainam na kilos, na waring nasa kaniyang bahay, ay inanyayahan ang auxilio at ang kabo na lumulan sa sasakyang nagaantay sa kanila sa pinto. Sa Gobierno Kivil! ang sabi sa kotsero. Isinalaysay ni Basilio, na nakapagbalik loob na, kay Makaraig ang sanhi ng kaniyang pagdalaw. Hindi siya binayaang matapos ng mayamang nag-aaral at siya'y kinamayan. Maaasahan ninyo ako kaibigan, maaasahan ninyo ako at sa pista ng ating _investidura_ ay aanyayahan natin ang mga ginoong ito, ang sabing itinuro ang kabo at ang alguasil. XXVII ANG PRAYLE AT ANG PILIPINO _Vox populi, vox Dei._ Iniwan natin si Isagani na nagsasalita sa kaniyang mga kaibigan. Sa gitna ng kaniyang kasigabuhan, ay nilapitan ng isang kapista upang sabihin sa kaniyang ibig siyang makausap ni P. Fernandez, isa sa mga katedratiko sa _ampliakion_. Si Isagani'y namutla. Sa ganang kaniya'y isang taong kagalanggalang si P. Fernandez: yaon ang _isa_ na kaniyang itinatangi kailan pa ma't ang napag-uusapan ay ang pag-alimura sa prayle. At ?ano ang ibig ni P. Fernandez? ang tanong. Kinibit ng kapista ang balikat; sinundan ni Isagani na masama ang loob. Si P. Fernandez, yaong prayleng nakita natin sa Los Banos, ay nag-aantay sa kaniyang silid, malungkot at walang imik, na nakakunot ang noo na waring nag-iisip. Tumindig nang makitang pumasok si Isagani, binati itong kinamayan, at inilapat ang pintuan; pagkatapos ay nagpayao't dito sa magkabilang dulo ng silid. Nakatayo si Isaganing inaantay na siya'y kausapin. Ginoong Isagani, ang sabing ang tingig ay nanginginig, ng malaunan: mula sa durungawan ay nadingig ko kayong nagsasalita, sa dahilang ako'y natutuyo, ay matalas ang aking pangdingig, kaya't ninasa kong kayo'y makausap. Kailan man ay kinalugdan ko ang mga binatang nagpapahayag ng maliwanag at mayroong kaniyang sariling paghuhulo at pagkilos; walang kailangan sa akin na ang kanilang pagkukuro ay maiba sa pagkukuro ko. Alinsunod sa aking nadingig, ay nagkaroon kayo kagabi ng isang hapunan, huwag kayong magdahilan.... Sa hindi naman ako nagdadahilan! ang putol ni Isagani. Lalong mabuti, iyan ay nagpapakilalang inyong pinangangatawanan ang magiging bunga ng inyong ginawa. Sa isang dako ay masama pa ang kayo'y tumakwil; hindi ko kayo sinisisi, hindi ko pinupuna ang mga pinagsabi doon kagabi; hindi ko kayo binibigyang sala, sapagka't may kalayaan kayong magsabi ng bawa't maisip na laban sa mga dominiko; kayo'y hindi sa amin aral; ng taong ito lamang nagkaroon kami ng lugod na mapatungo kayo rito sa amin at marahil ay hindi na kayo mapasok na muli pa. Huwag ninyong akalain na tutukoy ako ng ukol sa utang na loob, hindi; hindi ko aaksayahin ang aking panahon sa mga bagay na walang kabuluhan. Ipinatawag ko kayo, sapagka't inakala kong kayo'y isa sa mga kakaunting nag-aaral na kumikilos ng dahil sa sariling pananalig, at sa dahilang kinalulugdan ko ang mga taong may lubos na pananalig, aniko sa sarili ay, makikipaglinawan ako kay ginoong Isagani. Si P. Fernandez ay humintong sandali at ipinatuloy ang kaniyang pagpapayao't dito na nakatungo at nakatingin sa dakong ibaba. Kayo'y makauupo kung ibig ninyo, ang patuloy; may ugali akong lumalakad ay nagsasalita, sapagka't sa gayon ay lalong natutumpak ang aking mga pagkukuro. Si Isagani'y nagpatuloy na nakatayo, mataas ang ulo, at inaantay na tiyakin ng katedratiko ang salitaan. Mahigit nang walong taong na ako'y nagtuturo, ang patuloy ni P. Fernandez na palakadlakad at nakilala ko't nakasalamuha ang mahigit sa dalawang libo at limang daang binata; tinuruan ko sila, pinunyagi ko ang mapadunong, inaralan ko ng pagtataglay ng katwiran, ng karangalan, nguni't gayon man, sa panahong ito na lubhang marami ang inilalait sa amin, ay wala akong nakitang isa man na nagkaroon ng kapangahasang pagmatigasan ang kaniyang mga sinasabi kapag nahaharap sa isang prayle.... ni masabi man lamang ng malakas sa harap ng marami.... May mga binatang inuupasalaan kami sa likod at hinahagkan ang aming mga kamay kung kaharap at sa tulong ng ngiting bulisik ay nanananghod ng aming sulyap! !Puf! ?Ano ang ibig ninyong gawin namin sa mga ganiyang tao? Hindi nila sarili ang kasalanan, Padre, ang sagot ni Isagani, ang kasalanan ay nasa sa mga nagturo sa kanila ng pagbabalatkayong ugali, nasa mga sumisiil sa malayang kaisipan, sa malayang pangungusap. Dito, ang lahat ng pagkukurong sarili, ang anomang salita na hindi kasang-ayon ng nasa ng nakapangyayari, ay ipinalalagay na pagkapilibustero, at alam ninyong maigi ang kahulugan ng salitang ito: !Baliw ang sa pagnanasang masabi lamang na malakas ang iniisip ay hahanda sa pagtitiis ng mga pag-uusig! Ano ang mga pag-uusig na inyong tinitiis? ang tanong ni P. Fernandez na itinaas ang ulo, hindi ko kayo binayaang mangusap ng malaya sa aking klase? Nguni't gayon man, kayo'y isang maitatangi, na, kung tunay ang sinasabi, ay dapat kong ituwid, upang mapalaganap ang kaugalian, kung mangyayari, upang maiwasan ang masamang halimbawa! Ngumiti si Isagani. Pinasasalamatan ko kayo at hindi ko ipakikipagtalo kung ako'y natatangi o hindi; tatanggapin ko ang katangian upang tanggapin naman ninyo ang aking sasabihin; kayo man ay tangi rin; at sa dahilang dito'y hindi natin pag-uusapan ang mga pagkakatangi, ni ang pagpaparangya ng ating mga pagkatao, sa ganang akin ay gayon ang aking akala, ay ipinamamanhik ko sa aking katedratiko na mangyaring baguhin ang lakad ng salitaan. Kahi't na may pagkukurong malaya ay napataas ang ulo ni P. Fernandez at tinitigang lipos pagkakamangha si Isagani. Ang binatang iyon ay may mahigit pang pagkamalaya kay sa inakala niya; kahi't tinawag siyang _katedratiko_, kung tatayahin, ay inaari siyang kapantay, dahil sa nangahas magmungkahi. Dahil sa mabuting magparaan sa pakipag-usap, ay hindi lamang tinanggap ni P. Fernandez ang pangyayari, kun di siya na ang nagbukas. Mabuti! ang sabi, nguni't huwag ninyong ipalagay na ako'y inyong guro; ako'y isang prayle at kayo'y isang nag-aaral na pilipino; walang labis, walang kulang! at ngayon ay itatanong ko sa inyo: ?ano ang nasa sa amin ng mga nag-aaral na pilipino? Dumating na pabigla ang katanungan: si Isagani ay hindi handa. Iyon ay isang ulos na biglang lumusot samantalang nagmumuog, gaya ng tawag sa _esgrima_. Sa kabiglaanang iyon, si Isagani, ay tumugon ng isang matinding salag na waring isang baguhang nagsanggalang: Na kayo'y mangagsitupad sa inyong kautangan! aniya. Si pray Fernandez ay umunat: naging wari'y putok ng kanyon, sa ganang kaniya, ang kasagutan. Na kami'y tumupad sa aming kautangan! ang ulit na nagpakaunat-unat, kung gayo'y ?hindi kami tumutupad sa aming kautangan? ?anong mga kautangan ang itinutungkol ninyo sa amin? Yaon ding malayang iniatang sa sarili ninyo ng kayo'y pumasok sa kalipunan, at yaong pagkatapos, nang nasa sa loob na kayo, ay ninasang taglayin! Nguni't sa aking pagkanag-aaral na pilipino, ay hindi ko inaakalang ako'y may karapatang sumuri ng inyong inaasal sang-ayon sa inyong mga palatuntunan, sa katolisismo, sa pamahalaan, sa bayang pilipino at sa boong sangkatauhan: mga bagay iyang dapat ninyong linawin sa mga tagapagtatag ninyo, sa Papa, sa pamahalaan, sa boong bayan o sa Dios: sa aking pagkanag-aaral na pilipino, ay ang kautangan lamang ninyo sa amin ang tangi kong tutukuyin. Ang mga prayle, ang kalahatan, sa pagiging tagasiyasat ng pagtuturo sa bayan bayan, sa mga lalawigan, at ang mga dominiko, sa ganang kanila, sa paglilikom sa kanilang mga kamay ng mga pag-aaral ng kabinataang pilipino, ay tumanggap ng katungkulan, sa harap ng walong angaw-angaw na mamamayan, sa harap ng Espana at sa harap ng sangkatauhan na ating kinasasamahan, na pabutihin sa tuwituwi na ang batang binhi, sa ugali at pangangatawan, upang ilandas siya sa kaniyang kaligayahan, lumikha ng isang bayang marangal, malusog, matalino, mabait, marilag at matapat. At ngayo'y ako naman ang magtatanong: ?tumupad baga ang mga prayle sa kanilang katungkulan? Gumaganap kami.... Ah! P. Fernandez, ang pakli ni Isagani; kung itututop ninyo ang kamay sa inyong puso ay makasasagot _kayong_ tumutupad, nguni't kung itututop ang kamay sa puso ng inyong kalipunan, sa ibabaw ng puso ng lahat nang mga kalipunang prayle, ay hindi ninyo masasabi ang gayon ng hindi masisinungalingan! !Ah, Padre Fernandez! kapag nahaharap ako sa isang taong aking minamamahal at iginagalang, ay ibig ko pa ang ako ang sisihin kay sa sumisi, ibig ko pa ang magsanggalang kay sa sumugat. Nguni't yamang pumasok na tayo sa pagpapaliwanagan ay magpatuloy na tayo hanggang sa wakas! ?Papano ang ginagawang pagtupad sa kautangan ng mga nagsisiyasat ng pagtuturo sa mga bayan bayan? !Hinahadlangan! At ang mga tanging may hawak dito ng mga pagpapaaral, ang mga may ibig na mag-ayos ng pag-iisip ng kabataan, na walang ibang makapanghimasok ?papaano ang ginagawang pagtupad sa kanilang katungkulan? Inaawasan hanggang mangyayaring awasan ang mga pagkataho, pinapatay ang lahat ng sulak at sigabo, inaaba ang lahat ng karangalan, tanging nagpapakilos sa kaluluwa, at itinatanim sa amin ang matatandang pagkukuro, ang mga lipas na karunungan, ang mga maling batasan ng katwiran na di kaagpang ng pamumuhay sa pagsulong! !Ah! kung ang linalayon ay ang pagpapakain sa mga bilanggo, ang pagbibigay ng kakanin sa mga nagkasala, ay inilalagay ng pamahalaan sa _subasta_ upang matagpuan ang makapagdudulot ng lalong mabuting pagkain, ang hindi papatay ng gutom sa kanila; kapag ang tinutungo ay ang palusugin ang pag-iisip ng isang boong bayanan, palusugin ang kabataan, ang bahaging lalong mabuti, ang sa huli'y magiging siyang bayan at siyang lahat, di lamang hindi inilalagay sa _subasta_ ng pamahalaan, kung di pinalalagi ang kapangyarihan doon sa kalipunan na nagpaparangya ng pag-ayaw sa ikatututo, ng pag-ayaw sa anomang pagkakasulong. ?Ano ang wiwikain natin kung ang nagdadala ng pagkain sa mga bilangguan, matapos na makuha sa pailalim na paraan ang kasunduang pagpapakain, ay bayaang manglambot ang kaniyang mga bilanggo sa kakulangan sa dugo, dahil sa ang ibinibigay na pagkain ay lahat noong lipas at laos, at pagkatapos ay magdahilang sabihin na hindi nababagay na magkaroon ng mabuting katawan ang mga bilanggo, sapagka't ang mabuting katawan ay nagdudulot ng masasayang kaisipan, sa dahilang ang katuwaan ay nagpapabuti sa tao, at ang tao'y hindi dapat bumuti, sapagka't naaayon sa hangad ng nagpapakain ang magkaroon ng maraming nagkakasala? ?Ano ang wiwikain natin kung ang pamahalaan at ang nagpapakain ay magkasundo na sa sikolo o labindalawang kualta na tinatanggap ng isa, sa bawa't isang may sala, ay tanggapin naman ng isa ang aliw? Kinakagatkagat ni P. Fernandez ang kaniyang mga labi. Napakatinding sumbong iyan, ang sabi, at kayo'y lumalagpas sa hangganan ng ating kasunduan. Hindi, Padre; patuloy ako sa pagtukoy ng ukol sa pag-aaral. Ang mga prayle, at hindi ko sinasabing kayong mga prayle, sapagka't hindi ko kayo ibinibilang sa karamihan, ang mga prayle ng lahat ng _orden_ ay naging pawang tagapagdulot ng aming ikatatalino, at sinasabi nila at inihahayag ng walang kahiyahiya, na hindi nararapat na kami'y dumunong, sapagka't balang araw ay hahangarin namin ang maging malaya! Ito'y kagaya noong ayaw palusugin ang katawan ng bilanggo upang huwag bumuti at makaalis sa bilangguan. Ang kalayaan, sa tao'y, kagaya ng ikatututo kung sa katalinuhan, at ang pag-ayaw ng prayle na kami'y tumalino ay siyang sanhi ng di namin kasiyahang loob! Ang karunungan ay ibinibigay lamang doon sa karapatdapat magtamo! ang pakli ni P. Fernandez, kung ipagkakaloob sa mga taong walang matibay na puso at mabuting asal ay hahalay lamang. At ?bakit may mga taong walang matibay na puso at mabuting asal? Kinibit ng dominiko ang kaniyang balikat. Mga kasiraang nasususo nang kasama ng gatas, na nalalangap sa loob ng lipi.... ?ano ang malay ko? Ah hindi po, P. Fernandez! ang biglang bulalas ng binata, hindi ninyo sinuring mabuti ang bagay na pinag-uusapan, hindi ninyo ginawang tanawin ang kailalimilaliman dahil sa pangambang baka mamalas doon ang anino ng inyong mga kakapatid. Kayo ang may kagagawan ng aming anyo. Ang bayang sinisiil ay pinipilit na magtaglay ng balat-kayong ugali; yaong pinagkakaitan ng katotohanan ay binibigyan ng kasinungalingan; ang nagpapakadahas ay gumagawa ng alipin. Walang mabuting aral, ang wika ninyo, kahi't na! kahi't mangyayaring pabulaanan kayo ng mga talaan, sapagka't dito'y hindi nangyayari ang mga pagkakasalang kagaya ng sa maraming bayang nabubulag sa kanilang palalong taguring nangag-aayos ng ugali. Datapwa'y kahi't hindi hangad ang suriin sa ngayon kung ano ang bumubuo ng hilig at sa dahilang natutungod sa kabutihang ugali ang aral na tinanggap, ay sang-ayon ako sa inyo na kami nga'y may kasiraan. ?Sino ang may sala sa pangyayaring iyan? ?O kayong may tatlong daa't limang pung taong naghahawak ng aming ikatututo o kaming umaalinsunod sa lahat ng bagay? Kung makaraan ang tatlong daa't limang pung taon ay walang nayari ang eskultor kundi isang walang ayos na larawan, ay lubhang napakatunggak. O masama ang putik na ginagamit. Lalo pang tunggak kung gayon, sapagka't alam na masama pala ay hindi iniiwan ang putik at nagpapatuloy sa pag-aaksaya ng panahon.... at hindi lamang tunggak, kungdi nagdadaya at nagnanakaw, sa dahilang batid na walang kapararakan ang kaniyang gawa ay ipinagpapatuloy upang tanggapin ang kaupahan.... at hindi lamang tunggak at magnanakaw kung di taksil sapagka't humahadlang na ang lahat ng ibang eskultor ay sumubok ng kanilang kaya upang tingnan kung makakayari ng bagay na may halaga! !Kalaitlait na pangingilag ng walang kasapatan! Ang tugon ay napakatindi at naramdaman ni P. Fernandez na siya'y nasilo. Tiningnan si Isagani at namalas niyang malaki, hindi madadaig, namamaibabaw at noon lamang siya naranasan, sa boo niyang kabuhayan, ang pag-aakalang siya'y tinalo ng isang nag-aaral na pilipino. Nagsisi siya dahil sa kaniyang pagkakahamon sa pagtatalo, nguni't huli na. Sa kaniyang kagipitan at sa pagkakalagay sa harap ng gayong dapat katakutang kalaban ay humanap ng mabuting kalasag at pinanghawakan ang pamahalaan. Ipinapataw ninyo sa amin ang lahat ng kasalanan, sapagka't wala kayong nakikita kundi kaming kalapit, ang sabing ang boses ay wala nang pagmamataas, talagang gayon, hindi ko ipinagtataka! kinamumuhian ng bayan ang sundalo o ang alguasil na humuhuli sa kaniya at hindi ang hukom na nag-utos ng paghuli. Kayo at kami'y sumasayaw na lahat ng alinsunod sa lakad ng isang tugtugin: kung itinataas ninyo ang inyong mga paa ng sabay sa amin, ay huwag kami ang sisihin: ang tugtuging nagtatakda ng ating kilos. ?Inaakala baga ninyong kaming mga prayle ay walang budhi at ayaw kami sa kabutihan? ?Inaakala baga ninyong hindi namin kayo naaalaala, na hindi namin naaalaala ang aming kautangan, at kami'y kumakain lamang upang mabuhay at nabubuhay upang maghari? !Maanong magkagayon na nga! Nguni't, gaya rin ninyong kami'y sumusunod sa lakad ng tugtugin; kami'y pigipit na pigipit: o palayasin ninyo kami o kami'y palayasin ng pamahalaan. !Ang pamahalaan ay siyang nag-uutos, at sa nakapaguutos ay walang katwiran kundi ang sumunod! Sa bagay na iyan, kung gayon, ay makukuro ang sabi ni Isagani na nakangiti ng malungkot, na hangad ng pamahalaan ang aming ikasasama? Oh, hindi, hindi iyan ang ibig kong sabihin! Ibig kong sabihin, na may mga paniniwala, may mga palagay at mga kautusan na inilalagda ng mabuti ang layon nguni't mga kasakitsakit ang iniaanak. Ipaliliwanag kong lalong mabuti sa pagbanggit ng isang halimbawa. Upang pigilin ang isang munting kasamaan, ay naglalagda ng maraming kautusan na nagiging sanhi ng lalo pang maraming kasamaan: _korruptissima in republika plurimae leges_, ang sabi ni Takito. Upang iwasan ang isang pagdaraya, ay naglalagda ng isang angaw angaw at kalahati na kapasiyahang nagbabawal at nakadudusta, na ang iniaanak kaagad ay ang gisingin ang bayan upang iwasan at linlangin ang mga tinurang pagbabawal: upang gawing makasalanan ang isang bayan ay walang mabuting paraan na di gaya ng pag-alinlanganan ang kaniyang kabaitan. Lumagda ng isang kautusan, huwag na rito kundi sa Espana, at tingnan ninyo kundi pag-aaralan ang paraan ng paglinlang sa kaniya, ang gayo'y sapagka't nalimot ng mga gumagawa ng kautusan ang pangyayari na samantalang ipinagkakatagotago ang isang bagay ay lalo namang pinagnanasaang makita. ?Bakit ang masamang gawa at katalasan ay inaaaring malaking sangkap ng bayang kastila gayong wala siyang makakapantay kung sa pagkamahal na tao, sa pagkamapagmataas at sa pagkamahaldika? Sapagka't ang tagalagda namin ng kautusan, sa loob ng lalong mabuting adhika, ay nangag-alinlangan sa kaniyang pagkamahal, sinugatan ang kaniyang kataasan at hinamon ang kaniyang pagkamahaldika! ?Ibig ninyong gumawa sa Espana ng isang daanan sa gitna ng mga talampas? Kung gayo'y lagyan ninyo doon ng isang babalang magahasa na ipinagbabawal ang magdaan, at iiwan ng bayan, na tumututol sa pagbabawal, ang daanan upang mangunyapit sa mga bato. Sa araw na ipagbawal sa Espana ang kabaitan, ng isang manggagawa ng kautusan, at ipaganap na sapilitan ang kasamaan, sa kinabukasan ay mabait na lahat ang tao! Huminto ang dominiko, at pagkatapos ay nagpatuloy: Nguni't masasabi ninyong lumalayo tayo sa salitaan; magbabalik ako.... Ang masasabi ko upang kayo'y maniwala, ay, na ang kasiraang tinataglay ninyo ay hindi nararapat na ibintang sa amin ni sa pamahalaan; iyan ay nasa sa di wastong pagkakatatag ng aming kapisanan, _qui multum probat, nihil probat_, na nasasawi sa kahigitan sa pag-iingat, kakulangan sa kailangan at lampas doon sa kalabisan. Kung kinikilala ninyo ang mga kasiraang iyan ng _inyong_ kapisanan, ang tugon ni Isagani, bakit nanghihimasok sa pag-aayos ng kapisanan ng iba at hindi ang unahin ay ang sarili muna? Napapalayo tayo sa ating salitaan, binata; ang kaparaanang pagsang-ayon sa mga bagay na nangyari na ay dapat tanggapin.... Kahi't na! tinatanggap ko, sapagka't isa ng nangyari at patuloy ako sa pagtatanong: ?bakit, kung ang pagkakatatag ng inyong kapisanan ay may kasiraan, ay hindi ninyo palitan o kaya'y dinggin man lamang ang tingig ng mga napipinsalaan? Nalalayo pa rin tayo: ang pinagsasalitaan natin ay kung ano ang nasa ng mga nag-aaral sa mga prayle.... Sapol sa sandaling ang mga prayle ay nagkakanlong sa likod ng pamahalaan ay ito na ang tutunguhin ng mga nag-aaral. Ang pakli ay makatwiran; sa dakong iyon ay walang lulusutan. Hindi ako ang pamahalaan at hindi ko masasagutan ang kaniyang mga kilos. ?Ano ang nasa ng mga nag-aaral na gawin namin, alang-alang sa kanila, sa loob ng hangganang aming kinalalagyan? Huwag humadlang sa kalayaan ng pag-aaral, kundi tumulong pa nga. Iniling ng dominiko ang ulo. Kahi't hindi ko tuturan ang sarili kong pagkukuro, iyan ay paghiling sa aming kami'y magpatiwakal, ang sabi. Hindi po, kung di bagkus na iba, iyan ay paghinging kami'y paraanin upang huwag kayong masagasa at madurog. Hm! ang sabi ni P. Fernandez na huminto at nag-isip Simulan ninyo sa paghingi ng bagay na hindi gayon kabigat, isang bagay na maaaring itulot ng bawa't isa sa amin na hindi ikasisira ng karangalan at mga karapatang taglay, sapagka't kung mangyayaring tayo'y magkalinaw at mamuhay ng payapa ?ano't magkakagalit, ano't maghihinalaan? Kung gayon ay tutungo tayo sa pagtukoy sa mga kasanhian.... Oo, sapagka't kung tatangkiin natin ang kinatitirikan ay maiguguho natin ang bahay. Tunguhin natin ang mga kasanhian kung gayon, iwan natin ang kinalalagyan ng mga batayan ng katwiran; at _hindi rin sasabihin ang sarili kong pagkukuro_ at dito'y idiniin ng binata ang salita maghuhumpay ang mga nag-aaral sa kanilang inaayos at mapapawi ang ilang kapaitan kung ang mga nagtuturo ay matututong pagpakitaan sila ng mabuti kay sa ipinakikita hanggang sa ngayon.... Ito'y nasa sa inyong mga kamay. Ano? ang tanong ng dominiko mayroon bagang anomang daing sa aking inuugali ang mga nag-aaral? Padre, sa simula pa'y nagkasundo tayong hindi tutukuyin ni ako ni kayo. Nag-uusap tayo ng pangkalahatan: bukod sa walang napapala ang mga nag-aaral sa mga taong dinadaan sa mga klase, ay madalas pang iwan doon ang bahagi ng kanilang karangalan, kungdi man ang lahat. Kinagat ni P. Fernandez ang kaniyang labi. Walang pumipilit sa kanilang mag-aral; ang mga bukirin ay hindi natatamnan ang matigas na sagot. Oo, may bagay na pumipilit sa kanilang mag-aral, ang tugon, na gayon din ang ayos ni Isagani, na pinakaharapharap ang dominiko. Bukod sa katungkulan ng bawa't isa na hanapin ang kaniyang ikawawasto, ay may isang likas na nasa ang tao na patalasin ang kaniyang pag-iisip, pagnanasang lalong masidhi dito sa dahilang lubhang pinipigil; at ang nagbibigay ng kaniyang salapi at buhay sa pamahalaan ay may karapatang hingin dito na bigyan siya ng liwanag upang kitaing lalong mabuti ang kaniyang salapi at maingatang lalo ang kaniyang buhay. Opo, Padre; may bagay na pumipilit sa kanila, at ang bagay na iyan ay ang pamahalaan din, kayo ring kumukutyang walang habag sa indio na hindi nag-aral at ipinagkakait ang kanilang karapatan, sa pananangan sa sanhing sila'y mangmang. !Hinuhubaran ninyo sila at pagkatapos ay kinukutya ang kanilang ikahihiya! Si P. Fernandez ay hindi sumagot; nagpatuloy sa pagyayao't dito, nguni't hindi mapalagay na waring nagugulumihanan. Sinasabi ninyong ang mga bukirin ay hindi natatamnan! ang patuloy ni Isagani na iba na ang ayos, makaraan ang isang sandaling pananahimik huwag tayong pumasok ngayon sa pagsuri ng kadahilanan, sapagka't mapapalayo tayo sa pinag-uusapan; nguni't kayo P. Fernandez, kayo, guro, kayo, taong may karunungan, ibig ninyo ang isang bayan ng mga manananim, ng mga magsasaka! ?Sa ganang inyo baga'y ang pagkamangsasaka na lamang ang kalagayang lalong wastong maaabot ng tao sa kaniyang pagsulong? ?O ibig ninyong mapainyo ang karunungan at mapasa iba ang paggawa? Hindi, ibig kong ang karunungan ay taglayin noong dapat magtaglay, noong makapag-iingat sa kaniya, ang sagot, kapag nagpakita ang mga nag-aaral ng katibayan ng pag-ibig sa kaniya; kapag nagkaroon na ng mga binatang may pananalig, mga binatang marunong magtanggol sa kaniyang karangalan at maipagalang ito, ay magkakaroon ng karunungan, magkakaroon na ng mga gurong may paglingap! !Kung may mga gurong namamaslang ay sa dahilang may mga tinuturuang umaalinsunod! Kapag nagkaroon ng mga guro ay magkakaroon ng mga nag-aaral! Kayo ang magpauna sa pagbabagong ayos, sapagka't kayo ang nangangailangan ng pagbabago, at kami'y susunod. Siya nga, ang sabi ni Isagani na malungkot ang ngiti, magpauna kami sa dahilang nasa dako namin ang kasiraan! Taho ninyong lubos kung ano ang maaantay ng isang tinuturuang humarap sa isang guro: kayo na, na taglay ang boong pag-ibig sa katwiran, ang boong kagandahang loob, ay nagkakahirap kayo sa pagpipigil ng tinuturan ko ang mapapait na katotohanan, !kayong kayo na, P. Fernandez! ?Ano ang kabutihang napala ng nagnasang maghasik sa amin ng ibang pagkukuro? At ?ano anong kasamaan ang dumagsa sa inyo dahil sa ninasang umugali ng mabuti at tumupad sa inyong kautangan? Ginoong Isagani, ang sabi ng dominiko na iniabot sa kaniya ang kamay, kahi't sa wari'y walang lubos na napala sa pag-uusap nating ito, gayon ma'y mayroon din tayong kaunting napulot; sasabihin ko sa aking mga kapatid ang inyong mga tinuran at inaantay kong kahi't kaunti ay may magagawa. Ang ipinanganganib ko lamang ay ang baka hindi mangagsipaniwalang may isang gaya ninyo. Iyan din ang pangamba ko, ang tugon ni Isagani na kinamayan ang dominiko, nanganganib akong baka ang aking mga kaibigan ay hindi maniwalang may isang gaya ninyo, kamukha ng pakikipagharapan ninyo sa akin ngayon. At dahil sa ipinalagay na tapos na ang salitaan, ay nagpaalam ang binata. Binuksan ni P. Fernandez ang pinto at sinundan siya ng tingin hanggang nakaliko sa _korredor_. Malaong pinakinggan ang tunog ng kaniyang yabag, pagkatapos ay pumasok sa silid at inantay na siya'y lumabas sa daan. Nakita nga niya at nadingig na sinasabi sa isang kasama, na nagtatanong kung saan paparoon, na: Sa Gobierno Kivil! Titingnan ko ang mga paskin at makikisama ako sa iba! Ang kasama ay sindak na napatingin sa kaniya, na waring nagmamalas sa isang magpapatiwakal, at lumayong tumatakbo. Kaawaawang binata! ang bulong ni P. Fernandez, na naramdamang nangingilid ang luha sa kaniyang mga mata, kinaiingitan ko ang mga hesuita na nagturo sa iyo! Si P. Fernandez ay namaling lubos; galit kay Isagani ang mga hesuita, kaya't nang mabatid sa kinahapunan na napipiit ang binata, ay sinabi nilang sila'y madadamay. Ang binatang iyan ay sasama at makasisira sa atin! Dapat mapag-alamang ang mga pagkukurong iyan ay hindi dito natutuhan! Hindi nangagbulaan ang mga hesuita, hindi; ang Dios ang tanging nagkakaloob ng mga pagkukurong iyon, sa tulong ng Kalikasan. XXVIII TATAKUT Naging parang manghuhula si Ben-Zayb nang patunayan sa kaniyang pamahayagan, ng mga nakaraang araw, na ang pag-papaaral ay masama, lubhang makasasama sa Kapuluang Pilipinas: ngayon, sa harap ng mga nangyari niyong araw ng biernes ng mga paskin, ay nangakak ang manunulat at inaawit ang kaniyang pagtatagumpay, at pinapangliit at nilito ang kaniyang kalabang si _Horatius_ na nangahas na kutyain siya sa tudling ng _Piroteknia_ sa ganitong paraan: * * * * * Sa aming kapamahayagang _El Grito_: "Ang pagpapaaral ay masama, lubhang makasasama sa Pilipinas!" Nalinawan na namin. Malaon nang inaakala nang _El Grito_ na kinakatawan niya ang bayang pilipino; _ergo_........ gaya nang wiwikain ni Fray Ibanez, kung marunong nang latin. Nguni't si Fray Ibanez ay nagiging musulman kapag sumusulat, at alam natin kung papano ang ginagawa nang manga musulman sa pagpapaaral. _Testiga_, gaya nang sabi nang isang maalindog na _predikador_, ang aklatan sa Alejandria! * * * * * Ngayon ay may katwiran siya, si Ben-Zayb! !Sa siya ang tanging nag-iisip sa Pilipinas, ang tanging nakahuhula ng mga mangyayari! Kaya nga, ang balitang nakakuha ng mga pasking masasagwa ang sinasabi sa mga pinto ng Universidad, ay hindi lamang nakapag-alis ng gutom sa marami at nakasira ng tiyan sa iba, kundi nakapagpagulo rin sa mga mahinahong insik, na hindi nakapangahas na maupo sa kanilang mga tindahan na nakataas ang isang paa na gaya ng kaugalian, sa takot na baka sila gahulin sa pag-uunat upang tumakbo. Nang ika labing-isa ng umaga, kahi't na patuloy ang araw sa kaniyang lakad at ang Marilag, ang Kapitan General, ay hindi lumalabas na nangunguna sa kaniyang mga mapagwaging kabig, ay naglalo pa mandin ang ligalig: ang mga prayleng laging pumaparoon sa tindahan ni Quiroga ay hindi nangasisipot at ang bagay na ito'y nagsasabing may mga kakilakilabot na mangyayari. Kung ang araw ay parisukat sana ng sumilang at ang mga Kristo ay mga nakapantalon, ay hindi marahil makabakla kay Quiroga na di gaya noon: inari niyang _liampo_ marahil ang araw at ang mga santong larawan ay mga manglalaro ng _khapdiqui_ na nangahubaran; nguni't !ang hindi pagsipot ng mga prayle na nataon pa naman sa pagtanggap niya ng mga bagong bagay! Sa bilin ng isang _provinkial_ na kaibigan niya, ay ipinagbawal ni Quiroga sa kaniyang mga bahay na pinaglalaruan ng _liampo_ at _khapdiki_ ang pagpasok ng sino mang indio na hindi dating kilala; ang magiging konsul ng insik ay nangangambang baka nakawin ang salaping ipinatatalo roon ng mga mahihirap. Matapos na maihanda ang kaniyang tindahan na mangyayaring biglang ilapat ang mga pinto sa isang sandali, ay napaabay sa isang bantay na _veterana_ sa maikling pag-itan ng bahay ni Simoun sa kaniyang bahay. Inakala ni Quiroga na iyon ang sandaling lalong kapit upang gamitin ang mga baril at punglo na nasa kaniyang imbakan, alinsunod sa paraang sinabi sa kaniya ng manghihiyas: maaasahang sa mga araw na susunod ay ipag-uutos ang paghalughog sa mga bahaybahay at sa gayo'y gaano ang mabibilanggo, gaano ang taong sa katakutan ay hindi ibibigay ang lahat ng naiimpok! Yaon ang paraan ng mga dating _karabinero_, na nagsusulot sa mga silong ng bahay ng mga tabako at dahong ipinagbabawal, pagkatapos ay magpapakunwaring manghahalughog at pipilitin ang kahabaghabag na may bahay na sumuhol o magmulta! Ang kaibhan nga lamang ay sa dahilang lalong naaayos ang paraan, at sa dahilang hindi na pigil ang tabako ay ang mga armas na bawal naman ang ginagamit sa ngayon! Nguni't si Simoun ay ayaw makipagkita sa kanino man at ipinasabi kay insik Quiroga na bayaan sa pagkakalagay ang mga bagay na iyon, kaya't tinungo ng insik si D. Kustodio upang itanong kung nararapat o hindi nararapat balutihan ang kaniyang tindahan, nguni't si D. Kustodio man ay ayaw ring tumanggap ng dalaw: kasalukuyang pinag-aaralan ang isang munakalang ukol sa pagtatanggol, sakaling siya'y makubkob ng kalaban. Naalaala si Ben-Zayb upang hingan ng balita; nguni't nang matagpuang nakabaluti mula sa ulo hanggang paa at dalawang rebolber ang ginagamit na pabigat sa mga papel ay dalidaling nagpaalam si Quiroga at umuwi sa kaniyang bahay, at nahigang dinahilan na masama daw ang kaniyang katawan. Nang ika apat ng hapon ay hindi na mga paskin lamang ang sang-usap-usapan. Umalingawngaw na ang mga nag-aaral at ang mga taga bundok S. Mateo ay nangagkakaalam; pinatitibayang pinagsumpaanan sa isang magpapansit na biglang lulusubin ang Maynila; nabanggit ang mga pangdigmang dagat ng mga aleman, na nasa sa labas ng dagat Maynila, na tutulong sa kilusan; isang pulutong na kabinataan ang umano'y tumungo sa Malakanyang upang humandog sa General, na ang dinahilan ay ang pagtutol sa kagagawan at ang kanilang pagkamakakastila, nguni't ipinapiit na lahat sapagka't nakitang mga batbat ng sandata. Iniligtas ng kalawingi ang General, na pinigil na matanggap yaong mga batangbata pa'y taksil na, dahil sa noon ay nakikipag-usap sa mga Provinkial, sa Vike Rektor at kay P. Irene, na kinatawan ni P. Salvi. May katunayan ang mga alingawngaw na ito kung paniniwalaan natin si P. Irene, na dumalaw ng hapong iyon kay kapitang Tiago. Alinsunod sa kaniya, ay may mga taong nag-uudyok sa Kapitan General na samantalahin ang pangyayaring yaon upang takutin at bigyan na ng isang mabuting aral ang mga binatang pilibustero. Barilin ang ilan anang isa mga dalawang pu't apat na makabago na ipadalang agad sa tatapunan at sa gitna ng katahimikan ng gabi, ay makaaapula na ng lubusan sa sigabo ng kalooban ng mga walang kasiyahang loob! Huwag, ang tugon ng isang may mabuting puso, sukat nang ang mga kawal ay palibutin sa mga lansangan, ang batallon ng mga kabayuhan sa halimbawa, na mga bunot ang sable; sukat nang kaladkarin ang ilang kanyon.... sukat na iyon! Ang bayan ay napakamatatakutin at ang lahat ay mangagsisipasok sa kanikanilang bahay. Huwag, huwag, ang palagay ng isa, ito ang panahong kapit upang pawiin ang kalaban; hindi sukat ang mangagsipasok sa kanilang pamamahay, kailangang palabasin, na gaya ng masasamang singaw, sa pamagitan ng mga parapit. Kung hindi mangakapangahas na gumawa ng gulo, ay dapat na sila'y udyukan sa tulong ng mga sugong hahamon.... Inaakala kong ang nararapat ay ihanda ang mga kawal at magkunwaring nagpapabaya at nagwawalang bahala, upang mangagsitapang at pangyayari ng anomang kaguluhan ay piyapisin na nang boong tindi! Ang layon ay siyang nagbibigay katuturan sa mga paraan, ang sabi ng isa pa, ang layon natin ay ang ating banal na Relihion at ang katibayan ng Inang bayan. Ihayag ang _estado de sitio_, at sa anomang munting kaguluhan ay paghulihin ang mga mayayaman at mga marurunong.... at linisin ang bayan! Kung hindi ako dumating sa panahon upang pagpayuhan ng pagdadahandahan ang dugtong ni P. Irene, na ang hinarap ay si kapitang Tiago, ay tiyak nang umaagos ngayon ang dugo sa mga lansangan. Ang naaalaala ko ay kayo, kapitan.... Ang pangkat ng mga masisidhi ay walang napalang gaano sa General, kaya't nanganghihinayang dahil sa pagkawala ni Simoun.... !Ah! kung hindi nagkasakit si Simoun.... Ang pagkahuli kay Basilio at ang paghalughog na ginawa pagkatapos sa kaniyang mga aklat at mga papel, ay nakapagpalubhang lalo kay kapitang Tiago. Ngayo'y dinagdagan pa ni P. Irene ang kaniyang sindak sa pagsasalaysay ng mga bagay na nakapangingilabot. Ang kahabaghabag ay pinasukan ng isang matinding pagkatakot na nahalata muna dahil sa isang mahinang panginginig, na untiunting lumalakas hanggang sa siya'y hindi na nakapangusap. Nangakadilat ang mga mata, pawisan ang noo, pumigil sa bisig ni P. Irene, nagtangkang bumangon; nguni't hindi mangyari at matapos na makaungol ng makalawa ay biglang bumagsak sa ibabaw ng unan. Nangakadilat ang mata ni kapitang Tiago at sumasago ang laway: patay na. Sa pagkasindak ni P. Irene ay tumakbo, nguni't sa dahilang kumapit sa kaniya ang patay ay nakaladkad niya at napaalis sa hihigan sa kaniyang pagtakas, at naiwan sa gitna ng silid. Nang kinagabihan ay umabot na sa lalong sidhi ang katakutan. May ilang pangyayari na nag-udyok sa mga matatakutin sa paniniwalang mayroong mga sugong nanghahamon. Dahil sa isang binyagan, ay naghagis ng kaunting kualta sa mga bata at sukat nang maasahan na nagkaroon ng kaunting kaguluhan sa pinto ng simbahan. Nataon namang naparaan doon ang isang mabalasik na militar, na may iniisip mandin, na inakalang ang kaguluhan ay isa nang pagsalakay ng mga pilibustero, kaya't piniyapis ng sable ang mga bata, pumasok sa simbahan, at kung hindi nagkasalasalabid sa tabing na nakasabit sa _koro_ ay pinagpupugutan sana ng ulo ang lahat ng naroon. Makita ang gayon ng mga matatakutin at magpanakbuhang ipinamamalita na ang himagsikan ay magsisimula na, ay bagay na nangyari sa isang sandali. Daglidagling nagsarahan ang mga pinto ng mangilan-ngilang tindang naiiwang bukas, may mga insik na nakaiwan sa labas ng mga piesa ng kayo, at hindi kakaunting babai ang nawalan ng sinelas dahil sa pagtakbo sa mga lansangan. Salamat na lamang at iisa ang nasugatan at ilan ang nasaktan, na isa na nga sa kanila ang militar nang masubasob dahil sa pakikipagtunggali sa tabing na may amoy balabal ng pilibusterismo. Ang gayong kabayanihan ay nagbigay sa kaniya ng kabunyian, at isang kabunyiang malinis, na !hari na ngang ang lahat ng kabantugan ay makuha sa gayong paraan! ang mga ina'y hindi na lubhang iiyak at lalo pa sanang marami ang tao sa mundo! Sa isang arrabal ay nakakita, ang mga naninirahan doon, ng dalawa kataong nagbabaon ng armas sa silong ng isang bahay na tabla. Nagulo ang nayon; tinangka ng mga naninirahan na habulin ang dalawang taong iyon na hindi kilala upang patayin at iharap sa mga may kapangyarihan, nguni't sinawata sila ng isang kapit-bahay at sinabing sukat na ang iharap sa tribunal ang sanhi ng kasalanan. Saka ang mga armas naman ay matatandang baril na tiyak na makasusugat sa magtangkang gumamit noon. Siya! ang sabi ng isang matapang kung ibig na tayo'y manghimagsik ay !sulong! Nguni't ang matapang ay nilambanog ng palo at suntok, pinagkukurot ng mga babai na waring siya ang may ari ng mga baril. Sa Ermita ay lalong mahigpit ang nangyari, kahi't hindi lubhang nabalita, gayong nagkaroon pa ng putukan. Isang kawaning napakamaingat na nagbaluting mabuti ay nakakita, nang magtatakip-silim, ng isang bulto sa kalapit ng kaniyang bahay; inakala na niyang buongbuo na yaon ay isang nag-aaral, kaya't pinaputukan ng dalawang putok ng rebolber. Nang makita ang bulto pagkatapos ay isa palang beterana, kaya't inilibing at, _pax Khristi! Mutis!_ Sa Dulungbayan ay umugong din ang ilang putok na ang napatay ay isang kaawaawang matandang bingi na hindi nakadingig sa _quien vive_ ng bantay, at isang baboy na nakadingig nguni't hindi sumagot ng _Espana_. Ang matanda'y hindi nailibing kaagad sapagka't walang maibayad sa simbahan, at ang baboy ay pinagkainanan. Sa loob ng Maynila, sa isang tindahan ng matamis na kalapit ng Unibersidad, na laging dinadayo ng mga nag-aaral, ay pinag-uusapan ang mga pagkakahulihan, sa ganitong ayos: Ya kogi ba kon Tadeo? ang tanong ng babaing may ari ng tindahan. Aba, nora, ang sagot ng isang nag-aaral na natitira sa Parian, _pusilau ya!_ Pusilau! !Naku! No pa ta paga konmigo su deuda. Ay! no jabla vos puelte, nora, baka pa de queda vos komplike. !Ya quema yo nga el libro que ya dale prestau konmigo! !Baka pa de riquisa y de enkontra! !anda vos listo, nora! Ta queda dike preso Isagani? Loko-loko tambien aquel Isagani, ang sabing namumuhi ng nag-aaral; no sana de kogi kon ele, ta anda pa presenta! !Oh, bueno nga, que topa rayo kon ele! !Siguro pusilau! Kinibit ng babai ang balikat. Konmigo no ta debi nada! ?Y kosa de jase Paulita? No di falta novio, nora. Siguro de llora un poko, luego de kasa kon un espanol. Ang gabing iyon ay naging isa sa mga lalong malulungkot. Sa mga bahaybahay ay nagdadasal ng rosario at may mga maawaing babaing nagpapatungkol na ng mahahabang _padrenuestro_ at mga _requiem_ sa kaluluwa ng mga kamag-anak nila't kaibigan. Ika walo pa lamang ng gabi'y bahagya nang makakita ng mangisangisang naglalakad; maminsan minsan ay nakakadingig ng takbo ng isang kabayo na ang tagiliran ay napapalong malakas ng isang sable, pagkatapos ay pasuwit ng mga tanod, mga sasakyang matutulin ang takbo na waring hinahabol ng kawan ng mga pilibustero. Gayon man, hindi sa lahat ng pook ay naghahari ang pangamba. Sa plateriang tinitirahan ni Plakido Penitente ay pinag-uusapan din ang mga pangyayari at pinagtatalunan nang may kaunting laya. Hindi ako naniniwala sa mga paskin! ang sabi ng isang manggagawang payat at tuyo na sa kagagamit ng tsukoy; sa ganang akin, ay kagagawan iyan ni P. Salvi! Ehem, ehem! ang ubo ng maestro platero na, sa pangingilag na panganlang duwag, ay hindi makapangahas na putlin ang pag-uusap. Ang kaawaawang tao'y nag-uuubo na lamang, kikindatan ang manggagawa at titingin sa daan, na waring ibig sabihin na: Baka tayo masubukan! Dahil sa opereta! ang patuloy ng manggagawa. Oho!, ang bulalas ng isang mukhang tanga; sinasabi ko na nga! Kaya't.... Hm! ang tugon ng isang tagasulat na may anyong pagkahabag, ang ukol sa mga paskin ay totoo, Khikhoy, nguni't ipaliliwanag ko sa iyo! At idinugtong na ang tingig ay matalinghaga: Yaon ay isang kagagawan ni insik Quiroga! Ehem, ehem! ang ulit na ubo ng maestro na inilipat sa kabilang pisngi ang sapa ng hitsong nasa bibig. Paniwalaan mo ako, Khikhoy, kagagawan ni insik Quiroga iyan! Nadingig ko sa aking pinapasukan. Naku, _siguro_ nga! ang bulalas ng tanga, na agad nang naniwala. Si Quiroga ang patuloy ng tagasulat, ay may isang daang libong pisong pilak mehikano, sa _bahia_. ?Papano ang pagpapasok? Hindi maliwag; ginawa ang mga paskin, na sinamantala ang usap ng mga nag-aaral, at samantalang ang lahat ng tao'y nagugulo, !pum! pinadulasan ang mga kawani at nakaraan ang mga kaha! Siya nga, siya nga! ang bulalas ng mapaniwalain na sumuntok sa ibabaw ng dulang. Siya nga! Kaya pala si insik Quiroga...... !Kaya! At napahinto dahil sa hindi maalaman kung ano ang sasabihing ukol kay insik Quiroga. At tayo ang magbabayad ng kanilang kagagawan? ang tanong ni Khikhoy na nagagalit. Ehem, ehem, ehhhem! ang ubo ng platero na nakadingig ng lumalapit na yabag sa daan. Tunay nga, ang mga yabag ay lumalapit at nangagsihinto ang manga sa loob ng plateria. Si San Paskual Bailon ay isang dakilang banal, ang sabing malakas na pakunwaring nagbabanalbanalan ang platero, na kinindatan ang iba; si San Paskual Bailon.... Nang sandaling iyon ay dumungaw ang mukha ni Plakido Penitente, na kasama ang manggagawa ng kastillo na ating nakitang tumanggap ng utos kay Simoun. Linibid ng lahat ang mga bagong dating at tinanong ng mga balibalita. Hindi ko nakausap ang mga bilanggo ang tugon ni Plakido, may mga tatlong pu! Mangagsihanda kayo! ang dugtong ng magkakastillo na nakipagsulyapan ng may kahulugan kay Plakido, sinasabing sa gabing ito'y magkakaroon ng katakot-takot na pugutan...... Ha? !Lintik! ang bulalas ni Khikhoy, na lumingap ng sandata, nguni't nang walang makita, ay sinunggaban ang kaniyang tsukoy. Ang maestro ay umupo; ang kaniyang mga paa'y nangangalog. Nakinikinita nang mapaniwalain na ang ulo niya'y pugot, at umiiyak na dahil sa mangyayari sa kaniyang kaanak. She! ang sabi ng taga-sulat; hindi magkakaroon ng pugutan! Ang taga udyok ng at humudyat ng may kahulugan ay salamat at may sakit. Si Simoun! Ehem, ehem, ehhhem! Si Plakido at ang magkakastillo ay muling nagtinginan. Kung iyan ay hindi nagkasakit.... Ay gagawa ng isang wari'y himagsikan! ang dugtong na pawalang bahala ng magkakastillo, samantalang idinuduldol ang isang sigarilyo sa itaas ng tubo ng kinke at ?ano ang gagawin natin kung gayon? Totohanin na, sapagka't yamang pupugutan na rin lamang tayo...... Ang malakas na ubong sumasal sa platero ay nakapigil na madingig ang karugtong ng salita. Marahil ay kakilakilabot na bagay ang pinagsabi ni Khikhoy, sapagka't umanyong mamamatay at ang mukha'y anyong hapon na papatay ng tao. Ang sabihin ninyo'y nagpapakunwaring may sakit sapagka't natatakot na lumabas! Kapag nakita ko siya.... Muling sinasal ng matinding ubo ang maestro at natuluyan nang pamanhikan ang lahat na mangag-uwian. Gayon man ay humanda kayo, humanda kayo, ang sabi ng magkakastillo Kung pipilitin tayo sa pumatay o mamatay.... Isa pang ubo ang sumasal sa kaawaawang may pagawaan at ang mga manggagawa ay nangag-uwian sa kanikanilang bahay na may dalang pamukpok, bandili at iba pang kasangkapang maipang-iiwa o maipamamalo, at humandang ipaglabang mabuti ang kanilang buhay. Si Plakido at ang manggagawa ng kastillo ay muling nagsialis. Pag-iingat, pag-iingat! ang bilin ng maestro na ang tingig ay waring sa umiiyak. Kayo na lamang ang bahala sa aking balo at mga mauulilang anak! ang samo ng mapaniwalain na ang tingig ay lalo pa manding basag. Nakikinikinita na ng kahabaghabag na sa katawan niya'y lusutlusutan ang punlo at nalilibing na siya. Nang gabing yaon ay pinalitan ng mga artillerong kastila ang mga tanod sa mga pinto ng loob ng Maynila, at nang kinabukasan, ng dumudungaw na ang mga unang liwanag, si Ben-Zayb, na nangahas na maglakad upang tingnan ang kalagayan ng mga kuta, ay nakatagpo sa _glakis_ na malapit sa Luneta ng bangkay ng isang india na magdadalaga, na, halos hubad at nakabulagta roong nag-iisa. Si Ben-Zayb ay nalunusan at matapos na matangki ng kaniyang tungkod ang patay at makatingin ng tungo sa mga pinto, ay ipinatuloy ang kaniyang lakad, na iniisip na gumawa ng isang mapanimdim na kabuhayan dahil sa pangyayaring yaon. Gayon man, ni isang pahiwatig man lamang ay walang lumabas sa mga pahayagan sa mga araw na sumusunod, na ang inatupag ay ang mga pagkakadapa't pagkakadupilas na gawa ng mga balat ng saging, at, sa dahilang walang maibalita, si Ben-Zayb man ay nagpakaluritlurit sa pagsasalaysay ng isang dumaang bagyo sa Amerika, na sumira sa mga bayan at nakamatay ng mahigit sa dalawang libo katao. Kasama ng ilang pasaring ay sinabi niyang: "Ang pagkamahabagin, NA LALONG BUHAY SA MANGA BAYANG KATOLIKO KAY SA IBANG BAYAN, at ang alaala Niyong sa udyok din noon ay naghirap dahil sa _sangkatauhan_, sa amin ay _nagpakilos_ (sik) sa pagkahabag sa manga kasawian nang ating kapuwa at idalangin upang _sa lupaing_ ito, na salantangsalanta sa manga bagyo, ay huwag maulit ang manga kasakitsakit na pangyayaring napagmasdan nang manga naninirahan sa Estados Unidos." Hindi pinaraan ni _Horatius_ ang pagkakataon at hindi rin tinukoy ang mga patay, ni ang kaawaawang indiang inutas, ni ang mga kapaslangan, ay sinagot si Ben-Zayb sa kaniyang _Piroteknia_ ng: "Matapos ang gayong karaming pagkahabag at paglingap sa katauhan, si Fray Ibanez, itong, si Ben-Zayb, ay nanira sa pagdalanging patungkol sa Pilipinas. Nguni't maaaninawan ang gayon. Sapagka't hindi siya katoliko at ang pagkamahabagin ay lalong buhay, at ibp." XXIX MANGA HULING SALITANG UKOL KAY KAPITANG TIAGO Talis vita finis ita. Si kapitang Tiago ay nagkaroon ng mabuting hangga, ito nga, nagkaroon ng mainam na libing. Tunay nga na ipinaalaala kay P. Irene ng kura sa _parroquia_ na si kapitang Tiago ay namatay nang hindi nagkukumpisal, nguni't ang mabuting pari, samantalang nakangiti nang palibak, ay hinimas ang kaniyang ilong at sumagot na: Bah !ako ba naman ang paglalakuan! kung ating ipagkakait ang _exequias_ sa mga namamatay ng hindi nagkukumpisal, ay malilimutan natin ang _De profundis_! Ang mga kahigpitang iyan, gaya ng inyong pagkabatid na mabuti, ay pinaiiral lamang kapag ang hindi nakapagkumpisal ay walang ibabayad, nguni't !kay kapitang Tiago!... !Bah! kung sampu ng mga insik na hindi binyagan ay inilibing ninyo ng may _misa de requiem_! Si P. Irene ang inihalal ni kapitang Tiago na kaniyang _albakea_ at gaganap ng kaniyang mga habilin, at iniiwan ang bahagi ng kaniyang kayamanan sa Sta. Klara, ang bahagi ay sa Papa, sa Arsobispo, sa mga Korporakiones, at nag-iwan ng dalawang pung piso upang ipagbayad ng _matrikula_ ng mga nag-aaral na maralita. Ang huling habiling ito'y ipinatala sa udyok ni P. Irene dahil sa pagkamapag-ampon nito sa kabataang masipag sa pag-aaral. Pinawalang bisa ni kapitang Tiago ang pamanang dalawang pu't limang piso na iniiwan niya kay Basilio, dahil sa masamang inugali ng binata nang mga huling araw, nguni't pinairal din ni P. Irene ang habilin at sinabing kukunin niya ang halagang iyon at dadalhin ng kaniyang bulsa at ng kaniyang budhi. Sa bahay ng namatay na dinaluhan kinabukasan ng mga dating kakilala at mga kaibigan, ay pinag-uusapang matikabo ang isang himala. Sinasabing noong oras nang paghihingalo ay napakita sa mga mongha ang kaluluwa ni kapitang Tiago na libid ng maningning na liwanag. Iniligtas ng Dios ang kaluluwa, dahil sa karamihan ng pamisang ipinagawa at sa mga pamanang iniwan sa mga simbahan. Ang balita'y pinag-uusapan, inilalarawan, nagkakaroon ng ayos at walang isa mang nag-aalinlangan sa bagay na iyon. Isinasaysay ang suot ni kapitang Tiago, na gaya ng mahihinala, ay ang prak, ang pisngi'y nakaumbok dahil sa sapa ng hitso, hindi nalimot ang kuakong panghitit ng apian at ang manok na sasabungin. Ang _sakristan mayor_ na kalahok sa umpukan ay nagpapatotoong walang kapingaspingas sa tulong ng tango ng ulo, at iniisip na, pagkamatay niya, ay pakikita namang dala ang tasa ng tahung puti, sapagka't, kung wala ang pang-agahang iyon, ay hindi niya maunawa ang kaligayahan ni sa langit ni sa lupa. Tungkol sa bagay na ito, at dahil sa hindi mapag-usapan ang mga nangyari ng kinahapunan at sa dahilang mayroon doong mga tahor, ay maiinam na hakahaka ang nababanggit, pinagkukurokuro kung hahamunin o hindi ni kapitang Tiago si S. Pedro upang sila'y magdaos ng isang _soltada_, kung magpupustahan, kung ang mga manok ay pawang walang pagkamatay, kung hindi tatalaban ng iwa, at kung mangyari ang gayon, ay sino kaya ang magiging _sentenkiador_, sino ang mananalo, at ibp., mga pagtatalong kinalulugdan ng mga nagtatatag ng karunungan, mga paghahaka, mga paraang nababatay sa isang aklat na inaakalang walang kamalian, na ipinahayag ng Dios sa kaniyang kabig o nauukol sa batayang nagiging kautusan. Bumabanggit pa ng mga bahagi ng nobena, ng mga aklat na ukol sa mga kababalaghan, sabi ng mga kura, kalagayan ng langit at iba pang mga bagaybagay na ukol din doon. Si D. Primitivo, ang pilosopo, ay galak na galak sa pagtutukoy niya ng mga haka ng mga teologo. Sapagka't ang sinoman sa kanila'y hindi mangyayaring matatalo, ang sabing may lubos na pagkataho; ang pagkatalo'y nagbibigay ng sama ng loob at sa kalangitan ay hindi mangyayaring magkaroon ng samaan ng loob. Nguni't ang isa'y sapilitang mananalo, ang pakli ng tahur na si Aristorenas, ang inam ay nasa pananalo! Kapuwa mananalo! Iyong kapuwa mananalo ay hindi matanggap ni Martin Aristorenas, siya, na ang boong buhay ay dinaan sa sabungan at kailan ma'y kaniyang nakita na ang isang manok ay nananalo at ang isa'y natatalo; kung baga man ay magtabla na lamang ang nangyayari. Walang nahita si D. Primitivo sa kalalatin, si Martin Aristorenas ay nag-iiiling, gayong ang latin ni D. Primitivo ay madaling mawatasan: sinasabi niyang: _an gallus talisainus, akuto tari armatus, an gallus beati Petri bulikus sasabungus sit_ at ibp., hanggang sa ginamit na tuloy ang pangangatwiran nang marami kung ibig magpatigil at magpapanalig. Magkakasala ka, kaibigang Martin, mahuhulog ka sa isang erehia! _Kave ne kadas!_ Hindi na ako makikipagmonte sa iyo! !Hindi na tayo magkakabakas! Hindi mo pinananaligan ang kapangyarihan ng Dios, _pekkatum mortale_! Hindi mo pinaniniwalaan ang katunayan ng Santisima Trinidad: ang tatlo ay isa at ang isa ay tatlo! !Dahandahan ka! !Hindi mo pinaniniwalaan wari na ang dalawang katawan, dalawang pag-iisip at dalawang kalooban ay mangyayaring magkaroon ng iisang alaala lamang! !Dahandahan ka! _Quikumque non krederit, anathema sit!_ Si Martin Aristorenas ay nangunting namumutla't nanginginig, at si insik Quiroga na nakadingig na buo sa pangangatwiran, ay dinulutan ng boong galang ang pilosopo ng isang mabuting tabako at tinanong ng masuyo: Sigulo, puele akieng kontalata itong aliendo sabong sa Kilisto, ha? Pag ako pagtaylo, akieng kontalatista, ha? Sa ibang pulutong ang lalong mahabang salitaan ay ukol sa patay; ang pinagtatalunan ay ang damit na isusuot sa bangkay. Ipinalagay ni kapitang Tinong na damit pransiskano ang isuot; mayroon pa naman siyang isa, luma, sirasira at takpi takpi, mainam na kasangkapan na, alinsunod sa patunay ng prayle na pinaglimusan niya sa halagang tatlong pu't anim na piso, nakapagliligtas sa bangkay sa apoy ng inpierno, at nagsalaysay ng makapagpapatibay na mga banal na pangyayaring hango sa mga aklat na ikinakalat ng mga kura. Kahi't pinakamamahal ni kapitang Tinong ang labing iyon, ay laan siyang ipagkaloob sa kaniyang matalik na kaibigang hindi niya nadalaw sa boong pagkakasakit. Nguni't ipinakli ng isang sastre na yamang nakita ng mga mongha si kapitang Tiago na naka prak na umaakyat sa langit, ay dapat suotan ng prak at hindi kailangan ang mga pananggol at mga kasuutang hindi tatagusan: nagpaprak kung tumutungo sa isang sayawan, sa isang pista, at hindi maaasahang hindi gayon din ang matatagpuan niya sa kaitaasan.... at !tingnan! nagkataon pa namang mayroon siyang isang yari, na maibibigay niya sa halagang tatlong pu't dalawang piso, apat na piso ang kamurahan kay sa abitong pransiskano, sapagka't ayaw niyang pagtubuan si kapitang Tiago: naging suki niya noong buhay at ngayon ay magiging pintakasi niya sa kalangitan! Nguni't si P. Irene na albasea at siyang magpapatupad sa nauutos sa testamento ay sumalansang sa dalawang palagay at ipinag-utos na bihisan ang bangkay ng alin man sa matatanda niyang damit, at sinabing na taglay ang anyong pagkabanal, na hindi tinitingnan ng Dios ang bihis. Ang mga _exequias_ nga ay ginawa ng boong dingal. Nagkaroon ng _responso_ sa bahay, sa daan, tatlong prayle ang gumawa na waring ang iisa'y hindi makakaya sa kaluluwang yaon, ginawang lahat ng _rito_ at mga _keremonias_ na magagawa, at nabalitang gumawa pa ng iba, nagkaroon ng _extra_ na gaya sa mga tanging palabas dulaang ukol sa kapakinabangan ng isang tao. Yaon ang naging kaigaigaya: maraming kamanyang ang sinunog, maraming awit sa wikang latin, nag-aksaya ng maraming agua bendita: alangalang sa kaniyang kaibigan ay inawit ni P. Irene, sa koro, ang _Dies irae_ na ang boses ay pahumal; at sumakit ang ulo ng mga nalalapit dahil sa katutugtog ng plegaria. Si aling Patrokinio, ang dating katunggali ni kapitang Tiago sa pagkamasambahin, ay tunay na tunay na nagnasang mamatay naman sa kinabukasan upang makapagpagawa ng mga exequias na lalo pang malaki kay sa roon. Ang maawaing matanda'y hindi makatiis, na iyong inaakala niyang talong talo na niya ay magbangon ng boong karangalan, sa pagkamatay. Oo ninanasang mamatay siya at waring nadidingig na niya ang mga pabulalas ng mga taong nanonood ng responso, na nagsasabing: Ito ang libing! ganiyan ang marunong mamatay, aling Patrokinio. XXX HULI Ang pagkamatay ni kapitang Tiago at ang pagkakahuli kay Basilio ay napag-alaman kaagad sa lalawigan, at alang-alang sa ikadadangal ng mga mapapayapang taga San Diego ay sasabihin naming dinamdam pa nang higit ang huli at siya lamang halos ang napag-usapan. At gaya ng maaantay, ang balita'y nagkaroon ng iba't ibang ayos, may nagbigay ng mga pangyayaring malungkot, kakilakilabot, ipinaliwanag ang hindi nalilinawan, ang mga patlang ay pinunan ng mga hakahaka, ang mga ito'y naging parang tunay na nangyari at ang multong sumipot sa gayon ay nakatakot na, sampu sa mga tunay na may likha. Sa bayan ng Tiani ay nabalita na batang bata na sa kaniya ang mapatapon at marahil ay patayin sa paglalakbay na tungo sa tatapunan. Ang mga matatakutin at mapaghinala ng masama ay hindi pa nasisiyahan sa gayon at pinag-uusapan ang mga bitayan at mga hukumang kawal; ang Enero ay isang masamang buan, Enero nang mangyari ang gulo sa Kabite, at _ang mga taong iyon_, gayong mga pari na, ay nangabitay; kaya't ang isang maralitang kagaya ni Basilio na walang sukat mag-ampon at walang mga kakilala.... Sinasabi ko na! ang buntong hininga ng Hukom pamayapa na waring minsan man lamang ay nabigyan niya ng isang payo si Basilio sinasabi ko na.... Sadyang ganiyan ang maaantay! ang dugtong ni hermana Penkhang pumapasok sa simbahan at kapag nakitang marumi ng kaunti ang agua bendita ay hindi na nag-aantanda! May sinasabing mga mumunting hayop at mga sakit, aba, parusa ng Dios! !Nararapat iyon sa kaniya! Wari bagang ang agua bendita ay mangyayaring makapagpahawa ng mga sakit! Lubha pa ngang kaiba, aba. At ibinuhay ang kaniyang paggaling sa isang pagkasira ng tiyan sa paglalagay lamang ng agua bendita sa pusod, na sabay sa pagdadasal ng _Sanktus Deus_, at inihahatol ang kagamutan sa mga kaharap, kapag nangagkasakit ng iti o kabag o kung may salot, datapwa'y kailangang dasalin lamang kung gayon sa wikang kastila: Santo Dios Santo fuerte Santo inmortal, Libranos Senor de la peste Y de todo mal. Ang kagamutan ay walang pagkasira, nguni't lalagyan ng agua bendita ang dakong masakit o may damdam, aniya. Datapuwa'y marami sa mga lalaki ang hindi naniniwala sa mga bagay na ito, ni hindi ipinalalagay na parusa ng Dios ang pagkakabilanggo ni Basilio. Hindi rin nanganiniwala sa mga panghihimagsik at mga paskin, sa pagkakilala sa ugaling ibayo pa ng pagkamapayapa at pagkamaingat ng nag-aaral, at minagaling pang iambil ang gayon sa mga paghihiganti ng mga prayle, dahil sa pagkakatubos sa pagkaalila, kay Huli, na anak ng tulisang mahigpit na kalaban ng isang malakas na _korporakion_. At sa dahilang may masama silang pagkakilala sa mga kaugalian ng korporasiong iyon at naaalaala ang mga abang paghihiganti, ay ipinalagay, na, ang mga hulohulong iyon ay siyang malapitlapit na nangyari at siyang mapaniniwalaan. Mabuti nga ang nagawa kong pinalayas sa aking bahay ang babai! ang sabi ni hermana Penkhang ayokong makipagsira sa mga prayle, kaya't pinagmadali kong humanap ng salapi. Ang katotohanan ay dinamdam niya ang pag-laya ni Huli; inaako siya ni Huli sa pagdadasal at pag-aayuno, at kung lumagi pa ng mahabahabang panahon ay marahil nagdigala ng dahil sa kaniya. ?Bakit, kung ang mga kura ay nagdadasal ng patungkol sa atin at si Kristo ay namatay dahil sa ating mga kasalanan, bakit hindi makagagawa ng gayon din si Huli na patungkol kay hermana Penkhang? Nang ang balita'y nakasapit sa kubong tinitirahan ni Huli at nang kaniyang lelong, ay nangailangan ang dalaga na uliting makalawa ang balita. Tiningnan si hermana Bali, na siyang nagbabalita, na waring hindi maliwanagan ang sinasabi, hindi mapagtuwid ang kaniyang pagkukuro; naghumugong ang kaniyang mga tainga, nagkaramdam ng pagsisikip ng puso at nagtaglay ng isang kutob ng kalooban, na ang pangyayaring yaon ay makapagbibigay hapis sa kabuhayan niyang sasapitin. Gayon ma'y tinangkang manangan sa isang banaag ng pag-asa, ngumiti, inakalang binibiro siya ni hermana Bali ng isang masamang biro, nguni't di pa man ay ipinatatawad na niya kung sasabihing biro nga, nguni't pinagkurus ni hermana Bali ang kaniyang hinglalaki't hintuturo at hinagkan, sa katunayang totoo ang kaniyang sinasabi. Sa gayon ay nawala na ang ngiti sa labi ng dalaga, namutla, maputlang maputla, naramdamang nawalan siya ng lakas at, noon lamang nangyari sa boo niyang buhay, nawalan ng diwang tuminbuang. Nang sa kahahampas, kakukurot, wisik ng tubig, mga krus at paglalagay ng mga palaspas na benendita ay pinagsaulan ang dalaga at napag-unawa ang kaniyang kalagayan ay piping bumalong sa kaniyang mga mata ang luha, sunod sunod ang patak, walang hibik, walang panaghoy, walang daing! Inaalaala niya si Basilio na walang ibang tagapag-ampon kung di si kapitang Tiago, at sa pagkamatay nito, ay lubos nang nawalan ng kandili at kalayaan. Batid nang sa Pilipinas ay kailangan ang ninong sa lahat ng bagay, mula sa araw na binibinyagan ang isang tao hanggang sa mamatay, sa pagtatamo ng katwiran, sa pagkuha ng isang katibayan sa paglalakbay o upang magawa ang isang paghahanap-buhay. At sa dahilang sinasabing ang pagkakabilanggong yaon ay alinsunod sa mga paghihiganti ng dahil sa kaniya at sa kaniyang ama, ang kalungkutan ng binibini ay naging isang paghihinagpis. Ngayon ay siya naman ang nararapat na magligtas, gaya ng ginawa ng lalaki ng siya'y alisin sa pagkaalila, at ang isang boses na lihim ang nag-uudyok sa kaniya ng gagawin at naghahain sa kaniyang pag-iisip ng isang kakilakilabot na paraan. Si P. Kamorra, ang kura! ang sabi ng boses. Si Huli'y napapakagat labi at nahuhulog sa isang malamlam na pag-iisip. Dahil sa pagkakasala ng kaniyang ama ay dinakip ang lelong, sa pag-asang sa gayong paraan ay lilitaw ang anak. Ang tanging nakapagbigay ng kalayaan ay si P. Kamorra, at si P. Kamorra ay nagpakilala ng di kasiyahang loob sa mga pasasalamat at sa pamag-itan ng kaniyang karaniwang ugaling tiyakan kung magsalita ay humingi ng mga paghahandog.... Mula noon ay iniwasan ni Huli ang siya'y makatagpo, nguni't pinahahalik siya ng kamay ng pari, hinihipo siya sa ilong, sa pisngi, binibiro siyang may mga kindat at tumatawa, tumatawang siya'y kinukurot. Si Huli ang sanhi ng pagkakabugbog ng mabuting kura sa ilang binata na naglilibot sa nayon at nananapatan sa mga dalaga. Ang mga mapaghinala, kung nakikita siyang nagdaraan na walang kaimik-imik at nakatungo, ay nagsasabing ipinadidingig sa kaniya: Kung iibigin, ay magtatamong kapatawaran si kabisang Tales! Ang binibini'y dumarating na malungkot sa kaniyang bahay at susuling suling ang mata. Malaki ang ipinagbago ni Huli; nawala ang kaniyang kasayahan, walang nakakitang siya'y ngumiti, bahagya ng magsalita at wari manding nangangambang malasin ang mukha niyang sarili. Minsan ay nakita siya sa bayan na may malaking guhit na uling sa noo, siya, na palaging maayos at mahusay ang gayak kung lumakad. Minsan ay itinanong kay hermana Bali kung natutungo sa impierno ang mga nagpapatiwakal. Walang sala! ang tugon ng babai, at isinalaysay ang pook na iyon na waring siya'y galing doon. Dahil sa pagkakabilanggo ni Basilio, ang mga dukha't marunong lumingap na mga kaanak ay gumawa ng lahat ng magagawa upang mailigtas ang binata; nguni't sa dahilang silang lahat ay hindi pa makabuo ng tatlong pung piso, ay si hermana Bali, gaya rin ng dati, ang siyang nagkaroon ng lalong mabuting akala. Ang dapat nating gawin ay ang huminging sangguni sa taga-sulat, aniya. Sa mga abang taong iyon, ang taga-sulat sa tribunal ay siyang orakulo sa Delfos ng matatandang griego. Bigyan lamang ng sikapat at saka isang tabako, ang dugtong ay sasabihin pa sa iyo ang lahat ng batas na magpapalaki ng ulo mo sa pagdingig sa kaniya. Pag mayroon kang piso ay maililigtas ka kahi't nasa sa paanan ka ng bibitayan. Nang ipasok sa bilangguan ang kapit bahay kong si Simon at hinagupit ng palo, dahil sa hindi nakapagpahayag ng ukol sa isang nakawang nangyari sa malapit sa kaniyang bahay, aba !sa halagang kahati't sikolo lamang at isang balukay na bawang, ay nakuha siya ng taga-sulat! At nakita ko si Simon na babahagya nang makalakad at nahigang isang buang mahigit. !Ay! nabulok ang pigi, aba !at namatay dahil doon! Ang payo ni hermana Bali ay tinanggap at siya na ang nakipag-usap sa taga-sulat; binigyan siya ni Huli ng isang salapi at dinagdagan pa ng ilang putol na pindang na usa na nahuli ng lelong. Muli na namang inatupag ni tandang Selo ang pangangaso. Nguni't walang magawa ang taga-sulat; ang bilanggo ay nasa Maynila at hindi umaabot doon ang kaniyang lakas. Kung nasa sa kabesera man lamang, mana pa!.. ang sabi na ipinagpaparangya ang kaniyang kaya. Lubos na batid ng tagasulat na ang kaniyang lakas ay hindi lumalampas sa mga hanggahan ng Tiani, nguni't kailangan niya ang huwag masira ang pananalig sa kaniya at upang maiwan ang pindang na usa. Nguni't mabibigyan ko kayo ng isang mabuting payo, na dili iba kundi ang pumaroon kayong dalawa ni Huli sa Hukom pamayapa. Kailangang pumaroon si Huli. Ang Hukom pamayapa ay isang taong pabugal-bugal, nguni't kung makikita si Huli marahil ay mapipigil ng kaunti ang dating ugali: naririto ang katalinuhan ng payo. Pinakinggang walang kapingaspingas sa tigas ng ginoong Hukom si hermana Bali, na siyang nagsasalita, na maminsanminsan ay tinitingnan ang dalagang nakatungo at hiyang hiya. Masasabi na lamang ng tao na malaki ang paglingap niya kay Basilio, hindi naaalala ng mga tao ang kaniyang utang na loob at na ang sanhi ng pagkakabilanggong iyon, ayon sa balita, ay dahil sa kaniya. Matapos makadighay ng makaitlo o makaapat, sapagka't may masamang ugaling ito ang ginoong Hukom, ay nagsabing ang tanging makapagliligtas kay Basilio ay si P. Kamorra, _kung iibigin niya_ at tiningnan ng may makahulugang titig ang binibini. Ito'y pinapayuhan niyang makipag-usap sa kura. Alam na ninyo ang kaniyang lakas; nakuha sa pagkakabilanggo ang inyong nuno.... Sukat na ang isang salita niya upang mapasa tatapunan ang isang batang bagong panganak o maligtas sa kamatayan ang isang binitay. Si Huli ay hindi umiimik, nguni't sa ganang kay hermana Bali ay waring nabasa sa isang nobena ang hatol: laan siyang samahan sa bahay ng pari ang dalaga. Lilimos pa naman siya ng isang kalmen sa halagang isang salapi. Datapwa'y umiiling si Huli at ayaw pumaroon sa kombento. Si hermana Bali ay waring nakararamdam sa sanhi ng pag-ayaw (si P. Kamorra ay may katawagan ding _si kabayo_ at napakalikot) at pinananahimik siya: Wala kang dapat ikatakot! kasama mo ako! aniya hindi mo ba nabasa sa munting aklat na _Tandang Basio_ na bigay ng kura, na ang mga dalaga'y dapat pumaroon sa kombento, kahi't hindi nalalaman ng mga magulang, upang ipagsabi ang nangyayari sa bahay? Aba! Ang aklat na iyon ay nalimbag nang may pahintulot ang Arsobispo, aba! Si Huli, inip na't sa nasang putulin ang usapan, ay namanhik sa mapanata na siyang pumaroon kung ibig, nguni't sinabi ng Hukom, sabay sa pagdighay, na ang samo ng isang mukha ng dalaga ay nakaaakit ng malaki kay sa mukha ng isang matanda, na ang langit ay nagkakalat ng kaniyang hamog sa mga sariwang bulaklak at hindi sa mga tuyo na. Ang talinhaga'y naging isang magandang kahalayan. Si Huli'y hindi sumagot at nanaog ang dalawang babai. Sa daan ay nagmatigas ang dalaga sa pag-ayaw na pumaroon sa kombento, kaya't nangagsiuwi sa kanilang nayon. Si hermana Bali na sumama ang loob dahil sa kakulangan ng pagtitiwala, gayong siya'y kasama, ay naghihiganti sa paraang binigyan ng isang mahabahabang _sermon_ ang binibini. Sadya ngang hindi magagawa ng dalaga ang pagparoong iyon sa kombento nang hindi susuwatan ang kaniyang sarili, na hindi siya susuwatan ng tao, na hindi siya susuwatan ng Dios! Makailan nang sinabi sa kaniya, may katwiran o wala, na kung susundin ang hangad sa kaniya, ay patatawarin ang kaniyang ama, nguni't gayon man ay hindi siya pumayag, kahi't na isinisigaw sa kaniya ng kaniyang budhi ang pag-aalaala ng kautangan sa magulang. ?At ngayon ay gagawin niya ng dahil kay Basilio, dahil sa kaniyang kasintahan? Yaon ay isang pagsadlak sa mga kutya at paglibak ng lahat ng tao, sampung si Basilio ay aalipusta sa kaniya; hindi mangyayari ang gayon, magpakailan man! Magbibigti na muna siya o magtatalon sa alin mang bangin. Kahi't na ano ang gawin ay nasuwatan na siya na masamang anak. Binata pa rin ng kaawaawang si Huli ang mga sisi ng kaniyang mga kamag-anak, na sa dahilang hindi nakababatid ng nangyayari sa kanila ni P. Kamorra, ay kinukutya ang kaniyang mga katakutan. Maiibigan baga ni P. Kamorra ang isang dalagang taga bukid gayong marami naman sa bayan? At tinukoy ng mga babai, ang mga pangalan ng mga dalagang magaganda't mayayaman, na nagkaroon ng ganito o gayong kasawian. At samantala'y ?kung barilin si Basilio? tinatakpan ni Huli ang kaniyang tainga, lumilingap sa lahat ng sulok at humahanap ng isang tingig na sukat magtanggol sa kaniya, tiningnan ang kaniyang lelong; nguni't ang lelong ay pipi at nakatitig sa dulo ng kaniyang tandos na gamit sa pangangaso. Nang gabing yaon ay bahagya nang nakatulog. Mga bungang tulog at panaginip, kung minsan ay kahambalhambal, kung minsan ay madugo, ang nagdaraan sa kaniyang mata at sandasandali'y nagigising na pigta sa malamig na pawis. Parang nakadidingig siya ng putukan, parang nakikita ang kaniyang ama, ang ama niyang nagsumakit ng lubha dahil sa kaniya, na nakikipaghamok sa mga kagubatan, hinuhuling wari'y isang hayop sapagka't siya'y nag alinlangang kaniyang iligtas. At ang larawan ng kaniyang ama'y nagbago at nakita ni Basilio na naghihingalo at tinititigan siya ng mga tinging sumisisi. Ang kahabaghabag ay titindig, magdadasal, tataghoy, tatawagan ang kaniyang ina, ang kamatayan, at sumapit ang sandali na, pata na sa sindak, kung hindi lamang naging gabi noon ay tumakbo na sanang tuloytuloy sa kombento, mangyari na ang mangyayari. Dumating ang umaga, at ang mga malulungkot na paghihinala, ang mga pangingilabot sa kadiliman ay bahagyang nagbawa. Ang kaliwanagan ay nagbigay sa kaniya ng mga pag-asa. Nguni't ang mga balitang tinanggap nang kinahapunan ay lubhang kakilakilabot; napag-usapan ang mga binaril at ang gabing yao'y naging karumaldumal sa dalaga. Sa kaniyang pagdadalita'y tinangka ng ipagkaloob ang kaniyang katawan pagsapit na pagsapit ng umaga at pagkatapos ay magpakamatay: lahat, huwag na lamang magdaan ng gayong paghihirap! Nguni't ang umaga'y nagtaglay ng mga panibagong pag-asa at ayaw pumanaog sa bahay ang binibini, ni pumaroon sa simbahan. Nanganganib siyang mapahinuhod. At sa gayo'y nakaraan ang ilang araw: nananalangin at nagtutungayaw, tumatawag sa Dios at ninanasa ang kamatayan. Ang umaga ay nagiging isang patlang, si Huli'y umaasa sa isang kababalaghan; ang mga balitang galing sa Maynila, kahi't dumarating na may dagdag, ay nagsasabing ang ilang bilanggo ay nakalaya na dahil sa kanilang mga ninong at mga kaibikaibigan.... May maiiwang magtitiis, ?sino kaya? si Huli ay nangingilabot at umuuwi sa kaniyang bahay na nginangatngat ang kaniyang mga kuko, sa gayon ay dumarating ang gabi na ang mga pangangamba, na nagkakaroon ng ibayong laki, ay waring nagiging katotohanan. Kinatatakutan ni Huli ang pananaginip; natatakot siyang matulog, sapagka't ang kaniyang pananaginip ay isang sunod-sunod na bangungot. Mga titig na may hinanakit ang lumulusot sa kaniyang mga balintataw kapag napikit, mga daing at panangis ang umuukilkil sa kaniyang mga tainga. Nakikitang pagalagala ang kaniyang ama, dayukdok, walang tigil ni pahinga; nakikitang si Basilio ay naghihingalo sa gitna ng daan, may tama ng dalawang punglo, gaya ng pagkakita niya sa bangkay ng isang kalapit-bahay na pinatay samantalang inihahatid ng guardia sibil. At nakikita niya ang mga taling gumitgit sa laman, nakikita ang dugong lumalabas sa bibig at nadidingig na sinasabi sa kaniya ni Basilio, na: "!Iligtas mo ako, iligtas mo ako! ikaw lamang ang tanging makapagliligtas sa akin!" Mag-uumugong pagkatapos ang isang halakhak, ililingon ang mga mata at makikita ang kaniyang ama, na tinititigan siya ng isang titig na lipos paghihinanakit. At si Huli ay magigising, tatagilid sa ibabaw ng kaniyang banig, hihimasin ng kamay ang noo upang tungkusin ang buhok: malamig na pawis, gaya ng pagpapawis kung mamamatay, ang nakababasa sa kaniya. Ina, ina! ang taghoy. At samantala'y ang mga nakapagpapasiya ng boong katuwaan sa mga sasapitin ng mga bayan, ang nakapag-uutos ng makatwirang pagpatay, ang sumisira ng katwiran at ginagamit ang karapatan upang magpatibay sa lakas, ay mapayapang nangahihimbing. Sa kahulihulihan, ay dumating ang isang manglalakbay na taga Maynila at nagsalaysay nang kung papano nakawala ang lahat ng bilanggo, lahat, maliban si Basilio na walang mag-ampon. Nababalita sa Maynila, ang dagdag ng manglalakbay, na ang binata ay mapapatapon sa Karolinas, at pinalagdaan na muna sa kaniya ang isang kahilingan na kinatatalaan na gayon ang hiling niyang kusa. Nakita ng manglalakbay ang bapor na magdadala sa kaniya. Ang balitang iyon ay tumapos sa mga pagaalinlangan ng dalaga na sadya namang gulo na ang pag-iisip dahil sa karamihan ng gabing ipinagpuyat at sa kaniyang mga kakilakilabot na mga pangangarap. Maputla't ang mata'y susuling suling, ay hinanap si hermana Bali at ang boses ay nakatatakot ng sinabing siya'y nalalaan na at itinatanong kung ibig siyang samahan. Natuwa si hermana Bali at siya'y pinayapa, nguni't si Huli ay hindi nakikingig at waring nagmamadali upang makarating sa kombento. Siya'y nag-ayos, isinuot ang kaniyang pinakamabuting gayak at wari pa manding siya'y may malaking hangad. Nagsasasalita kahi't walang linaw. Lumakad sila. Si Huli ay nauuna at naiinip sapagka't ang kasama'y nahuhuli. Datapwa'y samantalang nangalalapit sa bayan, ay untiunti siyang nanghihina, nagwawalang imik, nag-aalinlangan, napapahina ang hakbang, at pagkatapos ay napapahuli. Kailangan ang paliksihin pa siya ni hermana Bali. Gagabihin tayo! ang sabi. Si Huli ay patuloy na namumutla, ang tingi'y sa ibaba at hindi makapangahas na itaas ang mata. Ang akala niya'y siya ang tinitingnan ng lahat ng tao at siya ang itinuturo. Isang pangalang mahalay ang humihiging sa kaniyang tainga, nguni't nagbibingibingihan at nagpapatuloy ng lakad. Gayon man, nang makita ang kombento, ay huminto at nanginig na. Bumalik na tayo sa nayon, bumalik na tayo! ang samo na pinigil ang kaniyang kasama. Kinailangan ni hermana Bali ang hawakan siya sa bisig at halos binatak, na pinamamayapa at pinagsasabihan siya ng ukol sa mga aklat ng mga prayle. Hindi siya pababayaan, walang dapat ikatakot; si P. Kamorra ay may ibang bagay sa ulo; si Huli ay isang tagabukid lamang.... Datapwa'y nang dumating sa pintuan ng kombento o bahay pari ay nagmatigas na si Huli sa pag-ayaw na umakyat at nangunyapit sa pader. Huwag, huwag! ang samong lipos sindak; O, huwag; mahabag kayo!...... Nguni't napakahangal...... Itinutulak siyang marahan ni hermana Bali; si Huli ay ayaw pumayag, namumutla, na ang mukha'y nakahahambal. Ipinahayag ng kaniyang paningin na nakikitang kaharap niya ang kamatayan. Siya, bumalik tayo kung ayaw ka! ang bulalas na tuloy na masama ang loob ng mabait na babai, na hindi naniniwala sa anomang sakunang tunay na mangyayari. Kahi't na may masamang kabantugan si P. Kamorra ay hindi mangangahas sa harap niya. Madala na sa tatapunan ang kaawaawang si D. Basilio, barilin siya sa daan at sabihing nagtangkang tumakas! ang dagdag; pag patay na ay saka magsisisi. Sa ganang akin, ako'y walang anomang utang na loob sa kaniya. Sa akin ay walang isusumbat! Yaon ang bayong nakapagpanibulos. Sa harap ng gayong sumbat, may halong galit, handa sa lahat, gaya ng isang magpapatiwakal, ay ipinikit ni Huli ang kaniyang mga mata, upang huwag matanaw ang banging tatalunan, at tuloytuloy na pumasok sa kombento. Isang buntong-hininga na waring hingalo ang namulas sa kaniyang mga labi. Sinundan siya at pinagbibilinan ni hermana Bali. Nang kinagabihan ay marahang pinag-uusap-usapan ang nangyari ng hapong iyon. Sa durungawan ng kombento ay tumalon ang isang dalaga na bumagsak sa mga bato at namatay. Halos kasabay noon, isa pang babai ang lumabas na nagsisigaw at nagtititili sa mga lansangan na wari'y baliw. Ang mga maingat na mamamayan ay hindi makapangahas na bumanggit ng mga pangalan at maraming ina ang kumurot sa kanilang mga anak na babai dahil sa pagkakabigkas ng mga salitang makapagbibigay ligalig sa kanila. Makaraan yaon, nguni't malaon ng nakaraan, ng nagtatakipsilim, ay isang matandang lalaki ang nanggaling sa nayon at tumawag ng malaon sa pintuan ng kombento na nakasara at binabantayan ng mga sakristan. Ang matanda'y tumatawag sa pamagitan ng suntok, ng ulo, bumibigwas ng mga timping sigaw, na walang linaw, na gaya ng sa isang pipi, hanggang sa napalayas doon sa pamagitan ng palo at katutulak. Nang mangyari ang gayon ay tumungo sa bahay ng kapitan sa bayan, nguni't sinabi sa kaniya roon na wala ang kapitan, na nasa kombento; tumungo sa Hukom pamayapa, nguni't ang Hukom pamayapa ay wala rin, ipinatawag sa kombento; tinungo ang _teniente mayor_, gayon din, nasa kombento; tumungo sa kuartel, ang teniente ng guardia sibil ay nasa kombento.... Sa gayon ay bumalik sa kaniyang nayon ang matanda na umiiyak na parang isang bata: ang kaniyang ungal ay nadidingig sa gitna ng katahimikan ng gabi; ang mga lalaki'y nangapapakagatlabi, ang mga babai'y nangagdadaop-kamay, at ang mga aso ay pumapasok sa kanikanilang bahay, mga takot, at ipit ng dalawang hita ang buntot! A, Dios, a, Dios! anang isang abang babai na nangangalirang dahil sa kakokolasion; sa harap mo ay walang mayaman, walang mahirap, walang maputi, walang maitim.... !ikaw ang hahatol sa amin! Oo, ang sagot ng asawa, kailan ma't ang Dios na iyang kanilang iniaaral ay hindi tunay na gawagawa lamang, isang daya! Sila na ang una unang hindi naniniwala doon! Nang ikawalo ng gabi, ay sinasabing mahigit sa pitong prayle, na galing sa mga bayang kalapit, ang nangasa sa kombento at nagpupulong. Nang kinabukasan ay nawala nang patuluyan sa nayon si tandang Selo na dala ang kaniyang tandos sa pangungusa. XXXI ANG MATAAS NA KAWANI L'Espagne et sa vertu, l'Espagne et sa grandeur Tout s'en va! (VIKTOR HUGO.) Ang mga pamahayagan sa Maynila ay nangalululong sa pagsasalaysay ng ukol sa isang nabunyag na patayang nangyari sa Europa, sa mga pagpupuri at pagbibigay karangalan sa ilang _predikador_ sa Maynila, sa lalo't lalo pang masigabong pagtatatagumpay ng operetang pranses, kaya babahagya nang makapaglaan ng gayon o ganitong balitang ukol sa mga katampalasanang ginagawa sa mga lalalawigan ng isang pulutong ng tulisan na pinangunguluhan ng isang pinunong mabangis at ganid na nagpapamagat na _Matanglawin_. Tangi lamang, kung ang nilolooban ay isang kombento o isang kastila, ay saka lumalabas ang mahahabang salaysay na nagsisiwalat ng mga kakilakilabot na pangyayari at hinihingi ang _estado de sitio_, mga matitinding panupil, ibp. Kaya't hindi rin naatupag ang nangyari sa bayan ng Tiani, ni hindi man nagkaroon ng isa mang banggit ni isang alingawngaw. Sa mga lipunang tangi ay may kaunting bulungbulungan, nguni't napakalabo, napakamahina, napaka walang katibayan na hindi man lamang nabatid ang pangalan ng nasawi, at yaong mga nagpakita ng malaking nasang makaalam ay madaling nakalimot, na naniwalang nagkaroon nang kasunduan sa kaanak o mga kamag-anak na may galit. Ang tanging tiyak na napag-alaman ay ang pag-alis sa bayang iyon ni P. Kamorra upang lumipat sa iba o manirahan ng kaunting panahon sa kombento sa Maynila. Kaawaawang P. Kamorra! ang bulalas ni Ben-Zayb na nagwaring mahabagin, gayong kasaya, gayong kabuting puso! Tunay nga na ang mga nag-aaral ay nangakalaya sa kalalakad ng kanilang mga kamag-anak, na hindi tiningnan ang magugugol, mga handog at mga paghihirap. Ang una unang nakalaya, gaya ng maaantay, ay si Makaraig, at ang huli'y si Isagani, sapagka't si P. Florentino ay hindi nakarating sa Maynila kung di nang makaraan muna ang isang linggo sapol ng mangyari ang mga bagaybagay. Ang gayong karaming pagkahabag ay naging sanhi upang bigyan ang General ng palayaw na mahabagin at maawain na dalidaling idinagdag ni Ben-Zayb sa mahabang kabilangan ng kaniyang mga palayaw. Ang tanging hindi nakalaya ay si Basilio, na nasasakdal pa sa kasalanang pagkakaroon ng mga aklat na bawal. Hindi namin malaman kung ang sinasabi nila'y ang aklat na _Medikina Legal y Toxikologia_ ni Dr. Mata o ang ilang pahayagan na ukol sa mga bagay bagay sa Pilipinas na natagpuan sa kaniya, o magkasama na ang dalawang bagay na iyon; nguni't sinasabi rin naman na nagbibiling palihim ng mga aklat na bawal at napataw sa kaawaawang binata ang boong bigat ng timbangan ng katwiran. May nagbalitang sinabi sa General: Kailangan na magkaroon ng isa upang maligtas ang karangalan ng kapangyarihan at huwag masabing tayo'y nag-ingay nang katakot-takot ng wala namang sanhi. Una muna sa lahat ang kapangyarihan. Kailangang may matira! Iisa na lamang ang natitira, isa na, alinsunod kay P. Irene ay, naging alila ni kapitang Tiago.... Walang naghahabol sa kaniya.... Alila at nag-aaral? ang tanong ng General: kung gayon ay iyan, matira, iyan! Maipahintulot po sa akin ng inyong Karilagan ang sabi ng mataas na kawani na nagkataong kaharap; nguni't may nagsabi sa akin na ang binatang iyan ay nag-aaral sa Medikina, ang kaniyang mga guro'y mabuti ang sinasabing ukol sa kanya.... kung magpapatuloy sa pagkabilanggo ay masasayangan ng isang taon, at sa dahilang sa taong ito magtatapos.... Ang pamamagitna ng mataas na kawani na ayon kay Basilio, sa lugal na makabuti dito, ay nakasama pa. Malaon nang ang kawani at ang General ay nagkakabigatan, may samaan ng loob, na naragdagan ng mga salisalitaan. Ang General ay ngumiti at sumagot: Siya nga ba? Kung gayo'y lalo pa ngang dapat na magpatuloy sa pagkakabilanggo; isang taon pang pag-aaral, sa lugal na makasasama, ay makabubuti sa kaniya, sa kaniya at sa lahat ng mahuhulog pagkatapos sa kaniyang mga kamay. Dahil sa maraming pagsasanay ay hindi magiging masamang manggagamot ang isang tao. Isa pa ngang katwiran upang matira! At pagkatapos ay sasabihin ng mga mapagbagong pilibustero na hindi namin inaalagata ang bayan! ang dagdag ng General na tumatawang paaglahi. Nakilala ng mataas na kawani ang kaniyang kamalian at pinangatawanan na ang usap ni Basilio. Datapwa'y sa ganang akin ay inaakala kong ang binatang iyan ay siyang lalong walang kakasakasalanan sa lahat, ang tugon na may kaunting katakutan. Nahulihan siya ng mga aklat, ang sagot ng kalihim. Oo, mga aklat sa panggagamot at mga pahayagang sinulat ng mga taga Espana.... na hindi pa nagugupit ang mga dahon.... at ?ano ang ibig sabihin nito? At saka, ang binatang iyan ay wala sa piging na idinaos sa magpapansit, ni hindi nakihimasok sa anoman.... Gaya ng sinabi ko, siya ang lalong walang kakasakasalanan.... Lalo't lalo pa ngang mabuti! ang masayang bulalas ng General; sa gayong paraan, ang parusa, ay magiging lalong malunas at katangitangi sapagka't makasisindak pang lalo! Mamahala ay ang umasal ng ganiyan, ginoo; madalas na kailangang ipailalim ang ikabubuti ng isa sa ikabubuti ng marami.... Datapwa'y higit pa sa roon ang ginagawa ko: sa ikabubuti ng isa, kinukuha ko ang ikabubuti ng lahat, inaliligtas ko ang tibay ng kapangyarihan na napapanganib, ang karangalan ay naigagalang at tumatatag. Sa ginawa kong ito ay naaayos ko ang mga kamalian ng mga tagarito't ng mga hindi tagarito! Gumamit ng malaking lakas ang mataas na kawani upang makapagpigil, hindi pinuna ang mga parunggit, at nagtangkang humanap ng ibang paraan. Nguni't hindi po ba ninyo kinatatakutan ang kapanagutan? Ano ang ikatatakot ko? ang pakling nayayamot ng General; hindi ba mayroon akong kapangyarihang magagamit ng alinsunod sa sariling kapasiyahan? ?hindi ko ba magagawa ang maibigan sa ikabubuti ng pamamahala sa kapuluang ito? ?Ano ang ikatatakot ko? ?Maaari bagang ipagsakdal ako sa mga hukuman ng isang alila at ako'y hingan ng kapanagutan? !Ba! At kahi't na mayroon siyang magagamit na kaparaanan ay dadaan muna sa Ministerio, at ang Ministro.... Ikinumpay ang kamay at nagtawa. Ang Ministrong naghalal sa akin, ay ang diablo lamang ang nakaaalam kung saan na naroroon, at aariin na niyang malaking karangalan ang ako'y kaniyang mabati sa aking pagbalik! Ang kasalukuyan, iyan ay pararaanin ko sa.... at dadalhin din iyan ng diablo.... Ang hahalili diyan ay malilito sa bago niyang tungkulin na hindi makukuhang pumuna ng mga mumunting bagay. Ako, ginoo, wala akong anoman kundi ang budhi ko lamang, gumagawa ako ng alinsunod sa aking budhi, ang budhi ko ay nasisiyahan, at walang kakabukabuluhan sa akin ang haka ni ganoon o ni ganito. Ang aking budhi, ginoo, ang aking budhi! Opo, aking General, nguni't ang bayan.... Tu, tu, tu, tu! Ang bayan, ?ano ang mayroon sa akin ng bayan? ?Nagkaroon baga ako ng pakikipagkasunduan sa kaniya? ?Utang ko ba sa kaniya ang aking katungkulan? ?Siya ba ang naghalal sa akin? Nagkaroon ng munting pananahimik. Ang mataas na kawani'y nakatungo. Pagkatapos, waring may tinangka nang gawin, ay tumingala, tinitigan ang General at, namumutlang nanginginig ng kaunti, ay nagsabing pigil ang katigasan: Walang kailangan, aking General, walang kailangan iyan! Kayo'y hindi inihalal ng bayang pilipino kundi ng Espana, katwiran pa nga upang pagpakitaan ninyo ng mabuti ang mga pilipino upang walang maisisi sa Espana! Katwiran pa nga, aking General! Sa pagparito ninyo ay nangakong ilalagay sa katwiran ang pamamahala, hahanapin ang kabutihan.... At hindi ko ba ginagawa? ang tanong na pabugnot ng General na humakbang, hindi ko ba sinabi sa inyo na kinukuha ko sa ikabubuti ng isa ang ikabubuti ng lahat? ?Tuturuan pa ba ninyo ako ngayon? Kung hindi ninyo maliwanagan ang aking mga gawa ?ano ang kasalanan ko? ?Pinipilit ko ba kayong makihati sa aking kapanagutan? Hindi nga! ang pakli ng mataas na kawani na tumuwid ng may halong pagkamataas. Hindi ninyo ako pinipilit, hindi ninyo _ako_ mapipilit na makihati sa _inyong_ kapanagutan! Iba ang pagkakilala ko sa aking sariling kapanagutan, at sapagka't ako'y mayroon din naman, ay magsasalita ako, yamang hindi ako umimik ng mahabang panahon. !Oh huwag iayos ng inyong karangalan ang mga ganiyang anyo, sapagka't ang pagkaparito ko, na gayon o ganito ang katungkulan, ay hindi ang pagtakwil ko na sa aking mga karapatan ang ibig sabihin at manira na lamang ako sa pagiging alipin, na walang bibig ni karangalan! Hindi ko ibig na mawalay sa Espana ang magandang lupaing ito, iyang walong angaw na sakop na masunurin at mapagtiis na nabubuhay sa mga pag-asa at pagkakilala ng mga pagkakamali, nguni't hindi ko rin naman ibig na dungisan ang aking mga kamay sa ganid na pangangalakal sa kaniya; ayokong masabi kailan man, na matapos lumipas ang pagbibili ng tao, ay ipinatuloy ng lalo pang malusog ng Espana, na kinakanlungan ng kaniyang bandila, at lalo pang iniayos sa ilalim ng maraming magagarang kapasiyahan. Hindi, upang ang Espana ay maging malaki ay hindi niya kailangan ang maging maniniil; sukat na ang Espana sa kaniyang sarili, lalo pang malaki ang Espana noong walang ari kundi ang sarili niyang lupain na naagaw sa kuko ng moro! Ako ma'y kastila rin, nguni't bago ang aking pagkakastila ay naroroon ang aking pagkatao at bago ang Espana at sa ibabaw ng Espana ay naroroon ang kaniyang karangalan, naroroon ang matataas na turo ng magandang aral, ang mga walang lipas na batayan ng di mababaling katwiran. !Ah! namamangha kayo na ako'y mag-isip ng gayon, sapagka't hindi ninyo nauunawa ang kalakhan ng pangalang kastila, hindi ninyo kilala, hindi; ikinakapit ninyo sa mga tao, sa mga pag-aari; sa ganang inyo, ang kastila, ay mangyayaring maging mangdadambong, mangyayaring maging mamamatay, mapagbalatkayo, bulaan, lahat na, matanganan lamang ang kaniyang inaari; sa ganang akin, ang kastila, ay dapat na iwan ang lahat, ang sakop, ang kapangyarihan, ang kayamanan, ang lahat na, lahat bago ang karangalan! A, aking ginoo! Tayo'y tumututol kung nababasa nating ang lakas ay napapaibabaw sa katwiran, at pinapupurihan natin kung sa pag-gawa ay nakikita nating siya'y balatkayo na hindi lamang inililiko kundi ipinaiilalim sa inyong kapasiyahan upang kayo'y makapangyari.... Sa dahilan ngang iniibig ko ang Espana, ay nagsasalita ako dito at hindi ko pinanganganiban ang pangungunot ng inyong noo! Ayokong sa mga darating na panahon ay masabing siya'y inainahan ng mga bansa, manghihitit ng mga bayan, maniniil ng maliliit na pulo, sapagka't ang gayo'y kakilakilabot na lait sa mga mararangal na adhika ng ating mga unang hari! ?Papano ang ginagawa nating pagtupad sa kanilang mga banal na habilin? Pinangakuan nila ang mga pulong ito ng pag-aampon at matuwid, at pinaglalaruan natin ang mga buhay at kalayaan ng kaniyang mamamayan; pinangakuan nila ng kabihasnan, at pinagkakaitan natin, sa katakutang magnasa ng isang lalong marangal na kabuhayan; pinangakuan sila ng liwanag, at binubulag natin ang kanilang mga mata upang huwag makita ang ating mga kalaswaan; pinangakuang tuturuan sila ng mga kabaitan at pinaaayuan natin ang kanilang masasamang hilig at, sa lugal ng kapayapaan at ng katuwiran, ang naghahari ay ang pag-aalinlangan, ang kalakal ay namamatay at ang di pananalig ay lumalaganap sa taong bayan. Lumagay tayo sa lagay ng mga pilipino at itanong natin sa sarili kung ano ang ating gagawin kung tayo ang nasa gayong kalagayan! !Ay! sa inyong hindi pag-imik ay nababasa ko ang inyong karapatan sa panghihimagsik, at kung ang mga bagaybagay ay hindi bubuti ay mangaghihimagsik balang araw at ang katuwiran ay malalagay sa kanilang panig at kasama pa ang paglingap ng lahat ng taong may puri, ng lahat ng bayani sa sangsinukob! Kapag ipinagkakait sa isang bayan ang liwanag, ang tahanan, ang kalayaan, ang katwiran, mga biyayang kung wala ay hindi maaring mabuhay at dahil nga doo'y sila ang taglayin ng tao, ang bayang iyan ay may karapatang ariin, ang sa kaniya'y nag-aalis ng mga gayon, na waring isang magnanakaw na humaharang sa atin sa daan: walang kabuluhan ang pagtatangi, wala kundi iisang pangyayari, isang pag-aari, isang pagtatangka, at ang sino mang taong may kapurihan na hindi kumampi sa hinalay, ay nakikitulong at dinudungisan ang sariling budhi. Oo, hindi ako militar, at pinapatay ng kagulangan ang kaunting sulak ng aking dugo; nguni't gaya rin naman ng pangyayari na ipagugutay ko ang aking katawan sa pagtatanggol sa katibayan ng Espana na laban sa isang mananalakay na taga ibang lupa o laban sa mga walang katwirang paggalaw ng kaniyang mga lalawigan, gayon din namang pinatutunayan ko sa inyo na makikipiling ako sa mga pilipinong sinisiil, sapagka't nasa ko pa ang mamatay nang dahil sa mga niyuyurakang karapatan, ng sangkatauhan, kay sa magtagumpay sa piling ng mga hangaring ikagagaling ng isang bansa, kahi't na ang bansang ito'y may pangalang kagaya ng pangalan ng Espana! Alam baga ninyo kung kailan aalis ang _korreo_? ang malamig na tanong ng General ng matapos nang makapagsalita ang mataas na kawani. Tinitigan siyang mabuti ng mataas na kawani, pagkatapos ay ibinaba ang ulo at iniwang walang imik ang palasyo. Sa halamanan natagpuan ang kaniyang sasakyang nag-aantay sa kaniya. Kapag balang araw ay nakapagsarili na kayo, ang sabing natutubigan sa indiong _lakayo_ na nagbukas ng pintuan ng sasakyan, ay alalahanin ninyo na sa Espana ay hindi nagkulang ng mga pusong tumibok ng dahil sa inyo at nakitunggali ng dahil sa inyong mga karapatan! Saan po? ang sagot ng _lakayo_ na hindi siya napakinggang mabuti at itinatanong kung saan sila paparoon. Makaraan ang dalawang oras, ay iniharap ng mataas na kawani ang kaniyang pagbibitiw sa katungkulan at ipinababatid ang kaniyang pagbalik sa Espana sa unang korreong aalis. XXXII MGA IBINUNGA NG MGA PASKIN Dahil sa mga pangyayaring isinaysay, maraming ina ang tumawag sa kanilang mga anak na lalaki upang iwan kaagad agad ang pag-aaral at atupagin na lamang ang pagbubulagbul o ang pagtatanim. Nang dumating ang mga paglilitis, ay marami ang mga hindi nakaraan at bihira ang nangakalampas sa taon ng kanilang pag-aaral sa mga naging kasapi sa nabantog na kapisanan na hindi na muli pang nabangit ng kahi't sino. Si Pekson, si Tadeo at si Juanito Pelaez ay pawa ring nangapigil; tinanggap ng una ang mga kalabasa na taglay ang kaniyang tawang hangal at nangakong papasok na opisial sa alin mang hukuman; si Tadeo, na natagpuan din ang walang katapusang _kuakha_, ay nagdaos ng isang pag-iilaw na ang ginagawa'y sinigan ang kaniyang mga aklat; ang iba'y hindi rin nangakaligtas na mabuti, kaya't nangapilitang iwan ang kanilang mga pag-aaral, sa gitna ng kasiyahang loob ng mga ina, na kailan pa ma'y nangakakinikinitang ang kanilang mga anak ay bitay pag nangakaalam ng sinasabi ng mga aklat. Si Juanito Pelaez lamang ang tanging hindi nasiyahang loob sa bayong iyon ng kapalaran, na iniwan na ang paaralan dahil sa tindahan ng kaniyang ama, na mula noo'y isinama na siya sa kalakal: ang tindahan ay hindi nagiliwan ng alisaga, nguni't nang makaraan ang kaunting panahon ay nakita siyang muli ng kaniyang mga kaibigan na bilog ang kakubaan, bagay na nagpapakilalang bumabalik ang kaniyang masayang ugali. Sa harap ng gayong pagkadiwara, ang mayamang si Makaraig ay nagingat na mabuti upang huwag siyang mapanganib at nang makakuha ng _pasaporte_ sa tulong ng lakas ng salapi ay matuling sumakay na tungo sa Europa: nabalitang ang marilag na Kapitan General, sa kaniyang hangad na gumawa ng kabutihan nang alang-alang sa kabutihan at sa pagiingat sa ikaluluwag ng mga pilipino, ay binigyang salabid ang pag-alis ng sinomang hindi makapagpakilalang tunay na tunay na mangyayaring makapaggugol at makapamumuhay ng maluwag sa mga siyudad sa Europa. Sa ating mga kilala, ang mga nakalusot na mabutibuti ng kaunti ay si Isagani at si Sandoval: ang una ay nakalampas sa _asignatura_ na pinag-aaralan sa ilalim ng pagtuturo ni P. Fernandez at napigil sa iba, at ang pangalawa'y nagawang mahilo ang mga lumilitis sa tulong ng mga talumpati. Si Basilio ang tanging hindi nakalampas sa mga asignatura, ni hindi napigil, ni hindi nakapatungo sa Europa: nagpatuloy siya sa pagkakakulong sa Bilibid, na sa bawa't ikatlong araw ay isinasailalim siya ng isang pagtatanong, yaon ding kagaya nang sa simula't simula pa, na walang ibang kabaguhan kungdi ang pagpapalit ng mga "instruktor", sapagka't waring sa harap ng gayong kalaking pagkakasala ay napipipilang lahat o nangagsisitakas na nangingilabot. At samantalang nangakakatulog at nauusad ang mga kasulatan, samantalang ang mga papel sellado ay dumadami na wari mga tapal ng mga mangmang na manggagamot sa katawan ng isang may sakit na pagkalungkot, si Basilio ay tumatanggap naman ng balita ng boong nangyari sa Tiani, ang pagkamatay ni Huli at pagkawala ni tandang Selo. Si Sinong, ang kotserong nabugbog na naghatid sa kaniya sa S. Diego, ay nasa sa Maynila noon, dumadalaw sa kaniya at sinasabi sa kaniya ang lahat ng pangyayari. Samantala nama'y gumaling na si Simoun, gayon ang sabi ng mga pahayagan, si Ben-Zayb ay nagpasalamat sa "Nakapangyayari sa lahat na nag-ingat sa gayong mahalagang buhay" at ipinahayag ang pag-asa na gagawin ng Lumikha na makilala sa balang araw ang nagkasalang ang kagagawan ay hindi pa napaparusahan dahil sa kaawaan ng nilapastangan, na lubos na nagpapalakad noong mga wika ng Dakilang Pinagpala na: _Ama, patawarin mo sila, at hindi nalalaman ang ginagawa!_ Ito at iba pang bagay ang sinasabi sa limbag ni Ben-Zayb, samantalang sa salita'y inuusisa kung tunay ang alingawngaw na ang mayamang mag-aalahas ay magdaraos ng isang malaking pista, isang piging na hindi pa nakikita magpakailan man, sa isang dako'y bilang pasasalamat sa kaniyang paggaling at sa isa'y bilang pagpapaalam sa bayang nagdagdag sa kaniyang kayamanan. Nababalita, at siyang totoo, na si Simoun ay nagsusumakit, dahil sa ang Kapitang General ay dapat nang umalis sapagka't matatapos sa buwan ng Mayo ang pagganap sa katungkulan, upang malakad sa Madrid ang isang palugit pa at inuudyukan ang General na gumawa ng isang pagsalakay upang magkaroon ng kadahilanan ang di pag-alis, nguni't nababalita rin naman na noon lamang hindi diningig ng General ang payo ng kaniyang itinatangi, at inaaring bagay na kapit sa karangalan niya ang huwag binbinin ng isang araw man lamang sa kaniyang kamay ang kapangyarihang ipinagkaloob sa kaniya, alingawngaw itong nakapagpapaniwala na ang nababalitang pista ay gagawin sa loob ng madaling panahon. Sa isang dako naman, si Simoun, ay hindi mapakimatyagan; lalo pang naging matahimik, bibihirang pakita, at bumibigkas ng ngiting mahiwaga kapag kinakausap siya ng ukol sa sinasabing pista. Ano, ginoong Simbad ang sabi sa kaniyang minsan ni Ben-Zayb; silawin ninyo kaming minsan sa isang bagay na ayos yankee! Isang pinakaganti sa bayang ito. Mangyari nga ba! ang sagot sa pamagitan ng kaniyang ngiting matigas. Ihahagis ninyo marahil ang bahay sa bintana, ano? Marahil, nguni't sa dahilang wala akong bahay.... Binili sana ninyo ang kay kapitang Tiago, na murang murang nakuha ni ginoong Pelaez! Si Simoun ay hindi umimik at mula na noon ay bihira na siyang nakita sa tindahan ni D. Timoteo Pelaez, na nabalitang nakipagkasama sa kaniya. Makaraan ang ilang linggo, ng buwan ng Abril, ay kumalat ang sabisabihan na si Juanito Pelaez, ang anak ni D. Timoteo, ay mag-aasawa kay Paulita Gomez, ang dalagang ninanasa ng mga taga rito't ng mga dayuhan. May mga taong mapapalad! anang mga naiinggit na mangangalakal; makabili ng bahay na murang-mura, magbili ng kaniyang tindang _zink_, makisama kay Simoun at maipakasal ang kaniyang anak sa isang mayamang binibini, ang wikain ninyo'y mga kakanin iyang hindi natitikman ng lahat ng mga taong may puri. Kung nalalaman lamang ninyo kung sa anong paraan natamo ni G. Pelaez ang kakaning iyan! At sa tunog ng tingig ay ipinahihiwatig ang sarili niya. At mapatitibayan ko rin sa inyo na magkakaroon ng pista at malaki, ang dugtong na may hiwaga. Tunay nga na si Paulita ay mag-aasawa kay Juanito Pelaez. Ang kaniyang pag-ibig kay Isagani ay napawi na gaya ng alin mang mga unang pag-ibig, na nananangan sa magagandang pangarap, sa damdamin. Ang mga pangyayaring dahil sa mga paskin at ang pagkakabilanggo ay nag-alis sa binata ng lahat ng taglay na pang-akit. ?Kangino baga mangyayari ang hanapin ang kasawian, nasain ang makiisa sa kapalaran ng kaniyang mga kasama, humarap na kusa, gayong ang lahat ay nagtatago at umiiwas sa lahat ng kapanagutan? Iyon ay isang kabangawan, isang kaululan, na hindi maipatatawad sa kaniya ng sino mang taong matino sa Maynila at may lubos ngang katwiran si Juanito Pelaez sa pagkutya sa kaniya, na ginagayahan ang sandaling pagtungo niya sa Gobierno Kivil. Gaya ng maaantay, ang maningning na si Paulita ay hindi na mangyayaring umibig sa isang binatang lubhang maling mali sa pagkaunawa sa kalipunan at sinisisi ng lahat. Si Paulita ay nagsimula na ng pagkukuro kuro. Si Juanito ay matalas, maliksi, masaya, malikot, anak ng isang mayamang mangangalakal sa Maynila, at may dugong kastila pa, at kung paniniwalaan si D. Timoteo, ay tunay na tunay na dugong kastila; samantalang si Isagani ay indiong taga lalawigan na nangangarap sa kaniyang mga kagubatan na puno ng linta, ang kaanak ay malabo, may isang amaing klerigo na marahil ay kalaban ng pagmamagara at ng mga sayawan, na kaniyang kinalulugdan. Isang maganda ngang umaga ay napaghulohulo niya na malaking kahangalan ang nagawa niyang napili pa si Isagani kay sa kaniyang kaagaw at mula na noon ay napuna ang pagdaragdag ng kakubaan ni Pelaez. Ang batas na natuklas ni Darwin ay ginaganap ni Paulita ng walang kamalaymalay, nguni't buongbuo; ang babai'y napaaari sa lalaking lalong may kasanayan, sa marunong makibagay sa kalagayang kinabubuhayan, at upang mamuhay sa Maynila ay walang makapapantay kay Pelaez, na sapol pagkabata ay nakatatalos na ng gawang palikawlikaw. Ang kurisma ay nakaraang kasama ang kaniyang mahal na araw, kasama ang kaakbay niyang mga prusisyon at mga _keremonias_, na walang ibang kabaguhang nangyari kundi isang mahiwagang pagkakagulo ng mga artillero, na ang sanhi ay hindi sumapit na makalat. Iginiba na ang mga bahay na pawid, sa tulong ng isang pulutong na "kaballeria" upang dumumog sa mga may ari, sakaling mangagsilaban: nagkaroon ng maraming iyakan at maraming paghihinagpis, nguni't hindi na naman lumalo pa roon. Ang mga mapag-usisa, na isa na sa kanila'y si Simoun, ay nangagsiparoong lalakadlakad na di pinahahalagahan ang nangyayari, na pinanonood ang mga nawalan ng tahanan at anila sa sarili'y makatutulog na nang payapa. Nang magtatapos ang Abril, nang nalimot na ang lahat ng pangamba, ay walang pinaghuhunhunan sa Maynila kundi iisang bagay. Ang pistang gagawin ni D. Timoteo Pelaez, dahil sa pag-aasawa ng kaniyang anak na ang humandog na mag-aanak, malugod at mapagbigay loob, ay ang General. Sinasabing si Simoun ang may kagagawan noon. Ang kasal ay idadaos nang dalawang araw muna bago umalis ang General; papupurihan nitong dumalo sa bahay at maghahandog sa _novio_. Kumakalat ang alingawngaw na ang mag-aalahas ay magpapabaha ng brillante, magtatapon ng dakotdakot na perlas, alang-alang sa anak ng kaniyang kasama, at sa dahilang hindi siya makapagpista dahil sa wala siyang bahay na sarili at dahil sa siya'y matandang bagong-tao, ay sasamantalahin ang pagkakataon upang biglain ang bayang pilipino ng isang daramdaming pagpapaalam. Ang boong Maynila ay humahanda nang mapapaanyayahan: Kailan ma'y hindi pumasok ang pagkagulumihanan sa mga budhi ng gayon kabagsik na gaya ng hinalang baka di maanyayahan. Nangag-uunahan sa pakikipag-ibigang mabuti kay Simoun, at maraming lalaki, ang sa pilit ng kanilang mga asawa, ang bumili ng mga tanak at mga _zink_ upang maging kaibigan ni D. Timoteo Pelaez. XXXIII ANG HULING MATUWID Sumapit din ang araw. Si Simoun, magmula sa umaga, ay hindi umalis sa kaniyang bahay, dahil sa pag-aayos ng kaniyang mga sandata at mga hiyas. Ang kaniyang malaking kayamanan, ay nasa sa loob na ng malaking takbang patalim na may sapot na lona. Kakaunting sisidlan na lamang na may mga galang at mga panusok ang nalalabi, marahil ay mga panghandog na kaniyang ipamimigay. Aalis na nga siyang kasama ng Kapitan General, na ayaw na ayaw palawigin ang panghahawak sa katungkulan, dahil sa pangingilag sa sasabihin ng tao. Ibinubulong ng mga malabiga na si Simoun ay ayaw mangahas na maiwang mag-isa, na, kung mawalan ng pinanananganan, ay ayaw na mapaghigantihan ng maraming pinagtubuan at mga nasawi, at ang lalo pa manding malaking sanhi ay ang pangyayaring ang General na darating, ay kilala sa pagka may matuwid na hilig, at marahil-dahil ay ipasauli sa kaniya ang lahat ng kinita. Sa isang dako naman ay sinasapantaha ng mga mapamahiing indio na si Simoun ay isang diablo na ayaw malayo sa kaniyang huli. Ang mga mapaghaka ng masama ay kumikindat ng may pakahulugan at nagsasabing: Kung pudpod na ang parang ay lilipat na sa ibang dako ang balang. Ang ilan lamang, kakaunti, ang nangagsisingiti't hindi umiimik. Nang kinahapunan ay iniutos ni Simoun sa kaniyang alila na kung darating ang isang binatang nagngangalang Basilio, ay papasuking agad. Pagkatapos ay nagkulong sa kaniyang silid at waring nasadlak sa isang malalim na pagkukurokuro. Mula't sapul noong magkasakit, ang mukha ng mag-aalahas ay lalo pa manding tumigas at lalong pumanglaw, lumalim na mabuti ang guhit niya sa pag-itan ng dalawang kilay. Waring nahukot ng kaunti; ang ulo'y hindi na tayongtayo, nayuyuko. Lubhang nalululong sa kaniyang pag-iisip na hindi tuloy nadingig na may tumatawag sa pintuan. Kinailangang ulitin ang katog. Si Simoun ay nangilabot: Tuloy! aniya. Ang dumating ay si Basilio, nguni't _quantum mutatus_! Kung ang pagkakabago ng anyo ni Simoun sa loob ng dalawang buwan ay malaki, ang sa binata'y kakilakilabot. Ang kaniyang mga pisngi'y hukay, walang ayos ang bihis, gusot ang buhok. Nawala ang matamis na kalamlaman sa kaniyang mga paningin at ang nagniningning ay ang madilim na lagablab; masasabing siya'y namatay at ang kaniyang bangkay ay muling nabuhay sa pagkasindak sa mga bagay na nakita sa kabilang buhay. Kundi man ang gawang linsil, ay ang kakilakilabot na anino noon ang nakakalat sa boo niyang tikas. Si Simoun na ay nagulat pa at nagdamdam habag sa sawing palad na iyon. Si Basilio ay lumapit na dahandahan, na hindi na bumati, at nagwikang ang tingig ay nakapagpakilabot sa mag-aalahas, na: Ginoong Simoun, ako'y naging masamang anak at masamang kapatid; linimot ko ang pagkakapatay sa huli at ang pagpapahirap sa una, at pinarusahan ako ng Dios! Ngayo'y wala na ako kungdi isang nasa upang gantihin ng sama ang sama, ng linsil ang linsil, ng dagok ang dagok. Tahimik siyang pinakikinggan ni Simoun. May apat na buwan na, ang dugtong ni Basilio na kinausap ninyo ako nang ukol sa inyong mga balak; tumanggi akong makilahok, at masama ang nagawa ko; may katwiran kayo. May tatlong buwan na at kalahating kamuntik nang bumuga ang panghihimagsik; hindi ko rin inibig ang makilahok, at ang galawan ay nabako. Ang kapalit ng aking inasal ay ang mabilanggo at utang ko sa inyong pagsusumakit ang aking paglaya. May katwiran kayo, at naparito ako ngayon upang sabihin sa inyo, na: bigyan ng sandata ang aking kamay at bumuga na ang himagsikan! Laan akong paglinkuran kayong kasama ang tanang sawi! Ang ulap na nagpapadilim sa noo ni Simoun ay biglang napawi, isang sinag ng pagtatagumpay ang kuminang sa kaniyang paningin, at waring natagpuan ang hinahanap, ay bumulalas nang: May katwiran ako, oo, may katwiran ako! ang karapatan ay taglay ko, ang matuwid ay nasa sa aking piling, sapagka't ang itinatanggol ko'y ang mga sawi.... !Salamat, binata, salamat! Dumating kayo upang pawiin ang aking mga pagaalinlangan, upang bakahin ang aking pag-uurongsulong.... Si Simoun ay tumindig at ang kaniyang mukha'y galak na galak: ang silakbong nag-uudyok sa kaniya nang, may apat na buwan na, ipinahahayag kay Basilio ang kaniyang mga balak sa gubat ng kaniyang mga ninuno, ay muling namakas sa kaniyang mukha na wari'y isang mapulang pagtatakipsilim, matapos ang isang maghapong malamlam. Oo, ang patuloy, ang kilusan ay nabako at marami ang lumayo sa akin sapagka't nakita akong lupaypay na uurongsulong nang sandaling kikilos na: may itinago pa ako sa aking puso, hindi ko supil ang lahat ng aking damdamin at umiibig pa ako noon!.... Patay na ang lahat sa akin, at wala ng bangkay na dapat kong igalang ang kaniyang paghimlay! Hindi na magkakaroon ng pag-uurongsulong; kayong kayo na, binatang huwaran, kalapating walang apdo, ay nakakakilala ng pangangailangan, pumarito sa akin at inuudyukan ako sa pagkilos! May kagabihan na nang buksan ninyo ang inyong mga mata! Tayong dalawa sana'y nakapagbalangkas at nakagawa ng mga kahangahangang balak: ako'y sa itaas, sa mataas na lipunan, magsasabog ako ng kamatayan sa gitna ng mga bango at ginto, gawing asal hayop ang may masasamang hilig, at pasamain o huwag pakilusin ang ilang mabuti, at kayo naman ay sa dakong ibaba, sa bayan, sa gitna ng kabinataan, na gisingin ang buhay sa gitna ng dugo at mga luha! Ang ating gawa, sa lugal na maging madugo at ganid, ay naging kahabagan sana, ayos, anyong anyo, at ang tagumpay sana ay siyang naging dulo ng ating pagsusumikap! Nguni't walang katalinuhang tumulong sa akin; takot at kahinaang loob ang natagpuan ko sa mga may kabihasnan, pagkamapagsarili sa mayayaman, pagkamapaniwala sa kabataan, at sa mga bundok lamang, sa mga kaparangan, sa mga may mahihirap na kabuhayan lamang natagpuan ko ang aking mga tao! Datapwa'y walang kailangan! kung hindi tayo makatapos ng isang ayos na larawan, na makinis ang lahat ng kaniyang anyo, sa batong magaspang na ating tatapyasin, ay ang mga susunod na ang siyang magsisiganap. At pinigilan sa bisig si Basilio, na nakikingig nang hindi nawawatasan ang kaniyang sinasabi, at dinala siya sa gawaan na pinagtataguan ng kaniyang mga yaring ukol sa kimika. Sa ibabaw ng isang mesa ay may isang kahang maitim na _khagrin_, na nahahawig sa mga pinagsisidlan ng mga kasangkapang pilak na inihahandog sa kapwa ng mga mayayaman at mga hari. Binuksan ni Simoun at inilantad, sa ibabaw ng rasong pula, ang isang lampara na katangitangi ang ayos. Ang sisidlan ay anyong isang granada, kasinglaki ng ulo ng tao, may kaunting bitak, na kinakakikitaan ng mga butil sa loob, na ginayahan ng malalaking _kornalina_. Ang balat ay gintong nangitim at kuhang kuha sampu ang mga kilabot ng bungang kahoy. Dahandahang kinuha ni Simoun, at matapos na maalis ang ilawan, ay inilantad ang loob ng sisidlan: ang bao ay patalim, na ang kapal ay mga dalawang dali, at maaaring maglaman ng higit sa dalawang litro. Tinatanong siya sa tingin ni Basilio: walang mawawaan sa bagay na iyon. Hindi na nagsalisalita ay maingat na kinuha sa isang tinggalan ang isang prasko at ipinakita sa binata ang nasusulat sa ibabaw. Nitro-glikerina! ang bulong ni Basilio na napaurong at inilayong bigla ang kamay. Nitro-glikerina! Dinamita! At nang maunawa na mandin ay nangalisag ang kaniyang mga buhok. Oo, nitro-glikerina! ang dahandahang ulit ni Simoun na taglay ang kaniyang malamlam na ngiti at malugod na tinitingnan ang prasko; ito'y higit pa kay sa nitro-glikerina! Ito'y mga luhang naipon, mga pagtatanim na tinimpi, mga kagagawang wala sa katwiran, at mga pag-api! Ito ang dakilang katwiran ng mahina, lakas laban sa lakas, bayong laban sa bayo.... Di pa nalalaong ako'y nag-aalinlangan, nguni't kayo'y dumating at ako'y napapanibulos! Sa gabing ito'y mangagsisiilandang ang mga lalong mapanganib na maniniil, ang mga maniniil na walang muwang, ang mga nagkakanlong sa likod ng Dios at ng Pamahalaan, na ang kanilang mga pamamaslang ay hindi napaparusahan sapagka't walang makausig sa kanila! Sa gabing ito madidingig ng Pilipinas ang putok na dudurog sa walang wastong monumento na pinadali ko ang pagkabulok! Si Basilio ay uulig-ulig: ang kaniyang mga labi'y gumagalaw nang walang mapalabas na tunog, nararamdaman niyang hindi maikilos ang kaniyang dila, nanunuyo ang kaniyang ngalangala. Noon lamang niya nakita ang marahas na tubig na napagdidingig niyang sinasabi, na wari'y tinigis sa dilim ng mga mapapanglaw na tao, na lantad na kalaban ng kalipunan. Ngayo'y nasa sa harap niya, malinaw at naninilawnilaw, na ibinubuhos ng boong pag-iingat sa loob ng mapanutong granada. Sa ganang malas niya, waring si Simoun ay yaong _genio_ sa _Sanglibo't isang gabi_ na lumalabas sa gitna ng dagat: nag-aanyong malakingmalaki, ang ulo'y abot sa langit, pinasabog ang bahay at niyanig ang boong siyudad sa isang galaw ng kaniyang likod. Ang granada ay nag-aanyong isang malaking _esfera_, at ang bitak ay isang kakilakilabot na ngisi, na nilalabasan ng apoy at lagablab. Noon lamang napadala si Basilio sa katakutan at nawalang lubos ang kaniyang kalamigang loob. Samantala nama'y itinotornilyo ni Simoun ang isang katangitangi at pasalisalimuot na kasangkapan, inilagay ang tubong bubog, ang bomba, at ang lahat ng iyon ay pinutungan ng isang magarang pantalya. Pagkatapos ay lumayo nang kaunti upang tanawin ang anyo, pinakilingkiling ang ulo sa magkabikabilang tagiliran upang lalong mataya ang ayos at kainaman. At nang makitang tinititigan siya ni Basilio ng tinging nagtatanong at nanganganib, ay nagsabing: Mamayang gabi'y magkakaroon ng isang pista at ang lamparang ito'y ilalagay sa gitna ng isang kioskong kakainan na sadya kong ipinagawa. Ang lampara ay magbibigay ng isang maningning na ilaw na sukat na siyang mag-isa upang magpaliwanag sa lahat: nguni't pagkaraan ng dalawang pung minuto ay lalamlam ang ilaw, at sa gayon, kapag tinangkang itaas ang lambal ay puputok ang isang kapsulang _fulminato de merkurio_, ang granada ay sasabog at kasabay niya ang kakainan na sa bubong at sahig ay kinanlungan ko ng mga bayong ng pulbura upang walang makaligtas na sino man...... Nagkaroon ng sandaling pananahimik: pinagmamasdan ni Simoun ang kaniyang _aparato_ at si Basilio ay bahagya nang humihinga. Kung gayon ay hindi na kailangan ang aking tulong, ang pakli ng binata. Hindi, kayo'y may ibang katungkulang gaganapin, ang sagot ni Simoung nagkukurokuro, sa ika siyam ay nakaputok na marahil ang makina at ang tunog ay nadingig na sa mga kanugnog na bayan, sa mga bundukin, sa mga yungib. Ang kilusang aking minunakala na kasabwat ang mga artillero ay hindi nangyari sa kakulangan ng pamamahala at pagsasabaysabay. Sa ngayo'y hindi na magkakagayon. Pagkadingig ng putok, ang mga mahihirap, ang mga sinisiil, ang mga naglalagalag na inuusig ng kapangyarihan, ay mangagsisilabas na may sandata at makikisama kay kabisang Tales sa Santamesa upang lusubin ang siyudad; sa isang dako naman, ang mga militar na pinaniwala kong ang General ay nagpakana ng isang wari'y panghihimagsik upang huwag umalis, ay lalabas sa kanilang mga kuartel upang paputukan ang sino mang ituro ko. Samantala namang ang bayan, sindak, at sa pag-aakalang dumating na ang oras na sila'y pagpupupugutan, ay magbabangong handa sa pagpapakamatay, at sa dahilang walang sandata at hindi sila ayos, kayo, na kasama ang ilan pa, ay siyang mangulo sa kaniya at itungo ninyo sa tindahan ni insik Quiroga na pinagtaguan ko ng aking mga baril. Kami ni kabisang Tales ay magtatagpo sa siyudad at ito'y aming kukunin, at kayo sa mga arabal ay tatayo kayo sa mga tulay, magmumuog kayo roon, hahandang sumaklolo sa amin at patayin ninyo, hindi lamang ang laban sa panghihimagsik, kungdi ang lahat ng lalaking ayaw sumamang manandata! Ang lahat? ang bulong ni Basilio na ang boses ay mahina. Ang lahat! ang ulit ni Simoun na ang boses ay kasindaksindak, ang lahat, indio, mestiso, insik, kastila, ang lahat ng matagpuang walang tapang at lakas ng loob.... kailangang baguhin ang lipi! Ang mga amang duwag ay walang iaanak kundi mga alipin, at walang kabuluhan ang maggiba kung magtatayo rin, na, ang gagamitin ay mga bulok na sangkap! ?Ano? nangingilabot kayo? ?Nanginginig, natatakot kayong magsabog ng kamatayan? ?Ano ang kamatayan? ?Ano ang kabuluhan ng pagkamatay ng dalawang pung libong sawi? !Dalawangpung libong paghihirap na mababawas at mga angawangaw na dahop ang maililigtas sapol sa pinanggalingan! Ang lalong matatakuting namamahala ay hindi nag-aalinlangan sa paglalagda ng isang kautusan, na nagiging sanhi ng pagdadahop at ng untiunting paghihingalo ng libo at libong nasasakop, na masasagwa, masisipag, marahil ay maliligaya, upang masunod lamang ang isang nasa, ang isang naiisip, ang pagmamataas: at ?kayo'y nangingilabot sapagka't sa iisang gabi ay matatapos na ang paghihirap ng budhi ng maraming duwag, sapagka't ang isang bayang hindi kumikilos at nahilig sa masama ay mamamatay upang paraanin ang isang bago, bata, masipag, puno ng lakas? ?Ano ang kamatayan? Isang bagay na walang kabuluhan o isang paghimbing! ?Ang kaniyang mga panagimpan baga ay maipapantay sa katunayan ng paghihirap ng lahat ng dustang anak sa isang kapanahunan? Kailangang lipulin ang kasamaan, patayin ang dragon upang ipaligo ang kaniyang dugo sa bayang bago upang gawin itong malusog at di madadaig! ?Ano pa ang di mababaling batas ng kalikasan, batas ng pagtutunggali na ang mahina'y sapilitang madadaig upang huwag mamalagi ang liping masama at ang mga lumikha ay pumaurong? !Iwaksi nga ang mga pagninilay babai! Maganap ang mga batas na walang paglipas, tulungan natin siya, at yayamang ang lupa ay lalo pang tumataba kapag siya'y dinidilig ng dugo, at ang mga trono ay lalong nagtitibay kapag pinatitibayan ng mga pagkakasala at ng mga bangkay, ay hindi dapat mag-urong sulong, hindi dapat mag-alinlangan! ?Ano ang sakit ng kamatayan? Ang sandaling pagkakaramdam, marahil ay walang linaw, marahil ay masarap gaya ng sandaling pag-itan ng pag-aantok at nang paghimbing.... ?Ano ang mapapawi? Isang kasamaan, isang pagtitiis, mga damong unsiyami upang sa kanila'y ipalit na itanim ang ibang sariwa! ?Tatawagin baga ninyong pag-utas ang gayon? Sa ganang akin ay tatawagin kong paglikha, pagyari, pagpapaunlad, pagbibigay buhay.... Ang gayong mga marurugong paghuhulohulo na sinabi sa loob ng boong pananalig at kalamigang loob, ay nakapanglupaypay sa binata, na ang pag-iisip ay ngalay na dahil sa mahigit na tatlong buwang pagkakabilanggo at bulag sa hangad na makapaghiganti, ay hindi na laan sa pagsuri nang tinutungo ng mga bagaybagay. Sa lugal na isagot na ang taong lalong masama o matatakutin ay mahigit magpakailan man sa damo, sapagka't may isang kaluluwa at isang pag-iisip, na, kahi't mapakasama-sama at magpakaasal hayop, ay mangyayaring mapabuti; sa lugal na itugong ang tao ay walang karapatang mamahala sa buhay ng sino man sa kapakinabangan ng kahi't sino, at na ang karapatan sa buhay ay taglay ng bawa't isa, gaya rin naman ng karapatan sa kalayaan at sa kaliwanagan; sa lugal na ipinakling kung kapaslangan man ng mga pamahalaan ang pagpaparusa sa mga pagkukulang o kasamaanggawa, na kanilang pinag-abuyan dahil sa kakulangan sa pag-iingat o kamalian, gaano pa kaya ang isang tao, kahi't na napakalaki at napakasawi, na magpaparusa sa kaawaawang bayan ng pagkukulang ng kaniyang mga pamahalaan at mga ninuno; sa lugal na sabihing ang Dios lamang ang tanging makagagawa ng mga gayong paraan, na, ang Dios ay maaaring lumikha, ang Dios ang may hawak ng gantingpala, ng walang katapusan at ng kinabukasan upang mabigyang katwiran ang kaniyang mga gawa, nguni't ang tao'y hindi, magpakailan man! Sa lugal ng mga pangangatwirang ito, ay walang inilaban si Basilio kundi isang karaniwang puna: Ano ang sasabihin ng boong mundo sa harap ng gayong pagpapapatay! Gaya ng karaniwan, ang mundo'y papagakpak, at bibigyang katuwiran ang lalong malakas, ang lalong mabangis! ang pangiting sagot ni Simoun. Ang Europa ay pumagakpak nang ang mga bansa sa kanluran ay pumatay ng angaw angaw na indio sa Amerika, at hindi pa upang makapagtatag ng mga bansang lalong may mabubuting hilig ni lalong matahimik; nariyan ang Hilaga, na may taglay na kalayaang sinasarili, may batas ni Lynkh, may mga daya sa politika; naiyan ang Timog na may mga walang katahimikang republika, may mga himagsikan ng magkababayan, mga pagbabangon, gaya ng nangyari sa kaniyang inang Espana! Ang Europa ay pumagakpak ng hubaran ng Portugal ang mga pulong Molukas, pumagakpak ng pugnawin ng makapangyarihang Inglaterra ang mga liping likas sa Pasipiko upang ilagay ang sa kaniyang mga taong naglilipat bayan. Ang Europa ay papagakpak nang gaya ng pagakpak sa pagtatapos ng isang _drama_, sa pagkatapos ng isang _tragedia_: hindi lubhang pinapansin ng madla ang pinakalayon, ang tinitignan lamang ay ang ipinamamalas na mainam sa mata! Gawing maayos ang kabuktutan at hahangaan at magkakaroon pa nang higit na kampi kay sa mga gawang kabutihan, na ginanap sa paraang mabanayad at kimi. Siya nga, ang pakli ng binata, at saka anong mayroon sa akin ang pumagakpak man o pumula, kung ang mundong iyan ay hindi nababalino ng dahil sa mga sinisiil, sa mga maralita't sa mga babai? ?Anong ipagpipitagan ko sa kalipunan sa siya'y hindi nagtataglay ng gayon sa akin? Ganiyan ang ibig ko, ang sabing matagumpay ng nag-uudyok. At kumuha ng isang rebolber sa isang kahon, at iniabot sa kaniyang ang sabi'y: Sa ika sampu ay antabayanan ninyo ako sa tapat ng simbahan ng S. Sebastian upang tanggapin ang aking mga huling bilin na dapat gawin. !Ah! Sa ika siyam ay nararapat kayong malayo, lubhang malayo, sa daang Anloague! Siniyasat ni Basilio ang armas, linagyan ng punglo at itinago sa kaniyang bulsang pangloob ng amerikana. Nagpaalam sa pamagitan ng isang putol na: Hanggang mamaya! XXXIV ANG KASAL Nang nasa sa daan na si Basilio ay iniisip kung ano ang kaniyang magagawa hanggang sa sumapit ang kalagim lagim na sandali; mag-iika pito pa lamang. Panahon niyon nang pamamahinga sa pag-aaral at ang mga nag-aaral ay nasa sa kanikanilang bayan. Si Isagani ang tanging hindi umuuwi, nguni't nawala mula ng umagang iyon at hindi maalaman kung saan naroroon. Ito ang sinabi kay Basilio, ng makapanggaling sa bilangguan at dinalaw ang kaniyang kaibigan upang makituloy. Hindi maalaman ni Basilio kung saan siya paparoon, wala siyang kualta, wala siyang anoman, liban na lamang sa rebolber. Ang pagkaalaala sa lampara ang siyang gumiit sa kaniyang pag-iisip: sa loob ng dalawang oras mangyayari ang malaking sakuna at, kung maalaala ang gayon, sa wari niya'y pawang walang ulo ang mga lalaking nagdadaan sa kaniyang harapan: nagdamdam siya ng isang mabangis na katuwaan sa pagsasabi sa sarili, na kahi't gayong dayukdok sa gabing iyon ay magiging siyang kakilakilabot, na kahi't galing sa pagka nag-aaral at alila marahil ay makita siya ng araw na kasindaksindak at kalagimlagim, na nakatayo sa ibabaw ng bunton ng mga bangkay, naglalagda ng mga kautusan doon sa mga nagdadaang nakalulan sa kanilang maiinam na sasakyan. Humalakhak na wari'y isang napakasama, at kinapa ang puluhan ng rebolber: ang mga kaha ng punglo ay nasa sa kaniyang mga bulsa. Bumuko sa kaniyang loob ang isang katanungan ?saan magsisimula ang patayan? Sa kaniyang kalituhan ay hindi niya naisip ang itanong kay Simoun, nguni't sinabi sa kaniya ni Simoun na lumayo sa daang Anloague. Nang magkagayo'y nagkaroon siya ng isang hinala; nang kinahapunang iyon, ng siya'y lumabas sa bilangguan, ay tumungo siya sa dating bahay ni kapitang Tiago, upang hanapin ang kaniyang kaunting kasangkapan, at natagpuan niyang iba ang anyo at laan sa isang pista; yaon ang kasal ni Juanito Pelaez! May sinabing isang pista si Simoun. Nakitang nagdaan sa harapan niya ang isang mahabang hanay ng mga sasakyan na puno ng babai't lalaking kaginoohan na nangagsasalitaan; waring nakakita siya sa loob ng malalaking kumpol ng bulaklak, nguni't hindi niya pinuna ang bagay na iyon. Ang mga karuahe ay patungo sa daang Rosario, at sa dahilang nasagupa sa mga nanggagaling naman sa tulay ng Espana, ay nangahihintong madalas at dahandahan ang lakad. Sa isang sasakyan ay nakita si Juanito Pelaez sa piling ng isang babai na puti ang bihis at may talukbong na madalang; nakilala niyang iyon ay si Paulita Gomez. Si Paulita! ang bulalas na pamangha. At nang makitang tunay ngang siya, gayak ikinasal, na kasama si Juanito Pelaez, na waring nangagsipanggaling sa simbahan. Kaawaawang Isagani! ang bulong ano kaya ang nangyari sa kaniya? Inalalang ilang sumandali ang kaniyang kaibigan, kaluluwang dakila, mahabagin, at itinanong sa sarili niya kung hindi kaya mabuting balitaan ng balak, nguni't sinagot din niya ang sarili, na si Isagani ay hindi makikialam magpakailan man sa gayong patayan.... Hindi inasal kay Isagani ang ginawa sa kaniya. Pagkatapos ay naisip na kung hindi sa pagkakabilanggo, sa mga oras na iyon, siya'y ikinakasal o may asawa na, _likenkiado_ sa Medikina, namumuhay at nanggagamot sa isang sulok ng kaniyang lalawigan. Ang larawan ni Huli, na lurayluray dahil sa pagkakalagpak, ay nagdaan sa kaniyang pag-iisip; mga maitim na lagablab ng pagtatanim ang nag-apoy sa kaniyang balintataw, at muling hinimas ang puluhan ng rebolber na dinaramdam ang hindi pa pagsapit ng kakilakilabot na sandali. Sa gayo'y nakita si Simoun na lumabas sa pinto ng kaniyang bahay na taglay ang sisidlan ng lampara, na nababalot nang boong ingat, lumulan sa isang sasakyang nakisunod sa hanay ng mga umaabay sa mga bagong kasal. Upang huwag maligtaan ni Basilio si Simoun ay kinilala ang kotsero, at namangha siya ng makilala na iyon ay ang kaawaawang naghatid sa kaniya sa S. Diego, si Sinong, ang binugbog ng Guardia Kivil, iyon ding nagbabalita sa kaniya sa bilangguan ng lahat ng nangyayari sa Tiani. Sa pagkukurokuro niya na ang daang Anloague ay siyang pangyayarihan, ay doon tumungo ang binata, na nagmadali't nagpauna sa mga karuahe. Tunay nga, ang lahat ay tungo sa dating bahay ni kapitang Tiago: doon nagkakatipong ang hanap ay isang sayawan upang magsiikot sa hangin! Natawa si Basilio nang makita ang mga Guardia Veterana na nangag-aayos doon. Dahil sa kanilang dami ay mahuhulaan ang kahalagahan ng pista at ng mga panaohin. Siksikan ang tao sa bahay, ang liwanag ay tumatapon sa kaniyang mga durungawan; ang silong ay nakakalatan ng alpombra at puno ng bulaklak; sa itaas, marahil ay sa kaniyang ulila at dating silid, tumutugtog ang orkesta ng masasayang tugtugin, na hindi naman nakatatakip na lubos sa magusot na alingawngaw ng tawanan, salitaan at halakhakan. Si D. Timoteo Pelaez ay umaabot sa tugatog ng kapalaran, nguni't ang mga nakikitang iyon ay higit sa kaniyang mga pinangarap. Naipakasal din ang kaniyang anak sa isang binibining magmamana sa mga Gomez, at salamat sa salaping ipinautang sa kaniya ni Simoun, ay nabili niya ang bahay na iyon sa kalahati ng halaga, doon niya ginawa ang pista, at ang mga pinakamalalaking diosdiosan ng Olimpo sa Maynila ay kaniyang magiging panaohin, upang sapuhin siya sa kinang ng kanilang mga karangalan. Sapol sa umaga ay masidhing pumapasok sa kaniyang kalooban, na wari'y isang karaniwang awit, ang isang malabong sambit na nabasa sa kaniyang mga pakikinabang: "!Sumapit na ang oras na mapalad! Lumapit na ang sandaling maligaya! Matutupad nang madali sa iyo ang mga kahangahangang salita ni Simoun: Buhay ako, nguni't hindi ako kundi ang Kapitan General ang nabubuhay sa akin, at ibp." Ang Kapitan General ay inaama ng kaniyang anak! Tunay nga't hindi kaharap sa kasal, kinatawan siya ni D. Kustodio, nguni't paparoong hahapon, at magdadala ng isang handog sa ikinasal, isang lampara na kahi't ang kay Aladin ay hindi makapapantay.... sa lihim si Simoun ang nagbigay ng lampara. Timoteo ?ano pa ang ibig mo? Ang pagkakabago ng bahay ni kapitang Tiago ay lubhang malaki; diniktan ng mga bagong papel na maiinam; ang usok at amoy ng apian ay nawala. Ang malaking salas na lalong pinaluluwang ng malalaking salamin na nakapagpaparami pa sa mga ilaw ng mga _arana_, ay nalalatagan ng alpombra: may alpombra ang mga salon sa Europa, at kahi't ang daling ay makintab na makintab at malalapad ang tabla, ay dapat ding magkaroon ng alpombra ang kaniyang salas, sapagka't !hindi mangyayaring hindi magkagayon! Ang maiinam na _silleria_ ni kapitang Tiago ay nawala, siya'y napalitan ng ayos Luis XV, malalaking tabing na tersiopelong pula na may burdang ginto, may letra ng pangalan ng mga ikinasal, at napipiglan ng tinuhog na bulaklak ng suhang huwad, ang nangakasabit sa mga _portiers_ at nagwawasiwas sa sahig ng kanilang malapad na laylayang ginto rin. Sa mga sulok ay may malalaking pasong yari sa Japon na nasasalit sa mga gawa sa Sevres, na kulay bughaw na malinis, na nangalalagay sa mga pedestal na kahoy na may lilok. Ang tanging wala sa ayos ay ang mga matitingkad na _kromo_ na ipinalit ni D. Timoteo sa mga dating _grabado_ at mga larawan ng santo ni kapitang Tiago. Hindi siya nahikayat ni Simoun; ayaw ng mga _kuadrong oleo_ ang mangangalakal, baka may maghinalang gawa ng mga artistang pilipino.... !siya ay magbigay buhay sa mga artistang pilipino, iyan ang hindi mangyayari kailan man! sa gayo'y mahahalo ang kaniyang katiwasayan at marahil ay sampu ng buhay, at alam niya kung papano ang pamamangka sa Pilipinas! Tunay nga't nakadingig siya ng pag-uusap na ukol sa mga artistang taga ibang lupa na gaya nina Rafael, Murillo, Velazquez, nguni't hindi niya maisip kung papano ang gagawing pakikipagalam sa mga taong yaon, at saka ang isa pa'y baka mangagsilabas na may laban sa pamahalaan..... Sa kromo ay wala siyang inaalaalang anoman, hindi gawang pilipino, mura pa, gayon din ang anyo, kundi lalong mabuti, ang mga kulay ay lalong makikinang at mabuti ang pagkakayari! Alam ni D. Timoteo kung papano ang dapat ugaliin sa Pilipinas! Ang malaking _kaida_, na nahiyasan ng mga bulaklak, ay siyang naging kakainan, isang malaking dulang na sukat sa tatlong pu katao ang nasa gitna, at sa mga paligid, natatabi sa mga pader, ay may ilang maliliit na sukat sa dalawa o tatlo katao. Mga kumpol na bulaklak, mga bunton ng bungang kahoy na kahalo ng mga sintas at ilaw ang siyang namumuno sa gitna ng mga dulang. Ang pinggan ng ikinasal na lalaki ay may tandang isang kumpol na alehandria, ang sa babai ay isa namang kumpol na bulaklak ng suha at asusena. Sa harap nang gayong karingalan at karaming bulaklak ay papasok sa guniguni ng kahi't sino, na mga _ninfa_ na madalang ang damit at mga kupidong maliliit, na ang pakpak ay makulay, ang siyang magdudulot ng mga alak at pagkain ng mga dioses sa mga panaohing taga alapaap, na sinasaliwan ng mga kudyapi at alpa ng mga taga Eolia. Gayon man, ang dulang na ukol sa malalaking dioses, ay wala roon, nalalagay sa gitna ng malapad na asotea, sa isang magandang kiosko, na sadyang niyaring ukol doon. Isang persianang kahoy na ginintuan, na kinakapitan ng mga punong gumagapang, ang nagkakanlong ng pinakaloob sa malas ng madla, nguni't hindi nakapipigil sa paglalabas pumasok ng hangin, upang mapalagi ang masarap na simoy na kailangan. Isang mataas na tuntungan ang pinagpatungan ng mesa upang tumaas kay sa ibang dulang na kakanan ng mga tao lamang, at isang bubong, na pinalamutihan ng lalong mabubuting artista, ang magsasanggalang sa mga tuktok hari sa mga may inggit na tanaw ng mga bituin. Doo'y wala kun di pipitong _kubiertos_; ang mga kagamitan ay pawang pilak, ang mga mantel at serbilyeta ay manipis na lino, ang mga alak ay yaong lalong pinakamahal at masarap. Hinanap ni D. Timoteo ang lalong bibihira at mahalaga at hindi siya marahil nag-alinlangang gumawa ng isang kabuktutan kung nasabi sa kaniyang ang General ay maibiging kumain ng laman ng tao. XXXV ANG PISTA "Danzar sobre un volkan." Nang ika pito ng gabi'y nagdatingdatingan na ang mga inangyayahan: una, ang mga mumunting diosdiosan, mga kawaning may mababang katungkulan, mga pangulo sa kagawaran, mga mangangalakal, at ibp., na taglay ang mga pagbating lubos na magalang at ang mga kilos na tuwid na tuwid, sa mga unang sandali, na waring noon lamang natutuhan: ang gayong karaming ilaw, tabing at mga kristal ay nakapagpapanganingani ng kaunti. Pagkatapos ay nawawala na ang gayong ayos at palihim na nagtutumbukan, tampalan sa tiyan at ang ilan ay umabot sa pagkukutusan. Tunay ngang ang ilan ay umaayos ng anyong pagwawalang bahala upang ipakilala na sila'y dagi sa mga bagay na higit pa sa roon, !at sadya ngang gayon! May diosa na naghikab dahil sa ang lahat nang iyon, sa palagay niya, ay tiwali at sinabing may _gazuza_; isa pa'y nagalit sa kaniyang dios, ikinumpay ang kamay upang tampalin. Si D. Timoteo ay payukoyuko sa lahat ng pook; nagtatapon ng isang ngiti, igagalaw ang baywang, uurong, bibigay ng kalahating ikit, boong ikit, ibp., kaya't ang isa pang diosa ay nakapagsabi tuloy sa kaniyang kalapit, sa tulong ng pagkakanlong sa pamaypay, na: _!Khika, que filadelfio esta el tio! Mia que paese un fantokhe._ Pagkatapos ay dumating ang mga bagong kasal, na kaakbay si aling Viktorina at ang lahat ng kaangay. Mga maligayang bati, kamayan, mga tapik na waring pag-aampon sa lalaking bagong kasal, mga tinging patitig, malansa, masuri ng mga lalaki sa binibining bagong kasal; sa dako ng mga babai ay pagsisiyasat ng kagayakan, ng hiyas, pag taya ng lakas, ng buti ng katawan, ibp. Si Psiquis at si Kupido na dumating sa Olimpo! ang binuko sa sarili ni Ben-Zayb at itinala niyang mabuti sa pag-iisip ang pag-aanyo upang bitiwan sa lalong katampatang sandali. Ang lalaking bagong kasal nga'y may taglay ng mukhang palabiro ng dios ng pag-ibig, at kung ipagpapaumanhin ng kaunti ay mapagkakamalang lalagyan ng pana ang kaniyang kakubaang napakaumbok, na hindi maikanlong sa suot niyang _frak_. Si D. Timoteo ay nagdaramdam na ng pananakit ng baywang, ang mga kalyo ng kaniyang paa ay untiunting nananakit, ang kaniyang liig ay nangangawit at !wala pa ang Kapitan General! Ang mga malalaking dioses, na sa kanila'y kabilang si P. Irene at si P. Salvi, ay nangagsidating na nga nguni't wala pa ang malaking kulog. Hindi siya mapalagay, nanganganib, ang kaniyang puso'y tumitibok nang malakas, sinusumpong siya ng isang kailangan, nguni't dapat munang unahin ang pagbati, pagngiti, at pagkatapos ay paparoon, nguni't hindi mangyari, uupo't titindig, hindi nadidingig ang sa kaniya'y sinasabi, hindi masabi ang ibig sabihin. At samantala'y isang malulugding dios ang nagsabi sa kaniya ng ilang punang ukol sa mga kromo, na tinutuligsa't sinasabing nakadudungis sa mga dingding. Nakadudungis sa mga dingding! ang ulit ni D. Timoteo na nakangiti nguni't ngalingaling labnutin ang nagsasalita: datapuwa'y yari iyan sa Europa at siyang mga pinakamahal na natagpuan ko sa Maynila! !Nakadudungis sa mga dingding! At isinusumpa sa sarili ni D. Timoteo na kinabukasan ay ipasisingil ang lahat ng utang ng manunuligsa sa tindahan niya. Nakadingig ng mga pasuwit, takbuhan ng mga kabayo, dumating din! Ang General! Ang Kapitan General! Namumutla sa pagkagulumihanan, ay tumindig si D. Timoteo na di ipinahahalata ang sakit ng kaniyang mga kalyo, at kasama ng kaniyang anak at ilang malalaking dios, ay pumanaog upang salubungin ang _Magnum Jovem_. Nawala ang sakit ng kaniyang baywang dahil sa pag-aalinlangang pumasok sa kaniyang kalooban ?dapat siyang ngumiti o magpakita ng mukhang walang katawatawa? ?dapat niyang iabot ang kaniyang kamay o antabayanang iabot sa kaniya ang sa General? !Putris! ?bakit kaya hindi niya naalaala ang ukol sa bagay na iyon at nang naitanong sana sa kaibigan niyang si Simoun? Upang huwag mapuna ang kaniyang pagkagulumihanan ay itinanong nang marahan at sira ang boses sa kaniyang anak: Naghanda ka ba ng talumpati? Hindi na ginagamit ang mga talumpati, tatay, at dito ay lalo pa! Dumating si Jupiter na kasama si Juno, na wari'y isang kastilyong sususuhan: may brillante sa ulo, may brillante sa liig, sa mga bisig, mga balikat, sa boong katawan! Ang suot ay isang mainam na kagayakang sutla; mahaba ang _kola_, na may burdang bulaklak na namumukod sa ibabaw. Tunay ngang inari ng General ang kaniyang bahay, gaya ng ipinamanhik na bubulongbulong ni D. Timoteo. Ang orkesta ay tumugtog ng _markha real_ at ang mag-asawang Dios ay tuwid na tuwid na umakyat sa hagdanang may saping alpombra. Ang katigasan ng anyo ng General ay hindi gawa-gawa lamang; marahil noon lamang siya nagdamdam lungkot, sapol nang dumating sa Pilipinas; munting pighati ang namamahay sa kaniyang dilidili. Yaon ang huling tagumpay, sa kaniyang tatlong taong paghahari, at sa loob ng dalawang araw, ay iiwan na niya ang gayong kataas na kalagayan. ?Ano ang iiwan sa kaniyang likuran? Hindi ibinabaling ng General ang kaniyang ulo at ibig pa niya ang tumanaw sa hinaharap, sa darating! Dadalhin niya ang isang kayamanan, malalaking halagang nalalagay sa mga Banko sa Europa ang nag-aantay sa kaniya, mayroon siyang mga hotel, nguni't marami siyang sinaktan, marami siyang kalaban sa Korte, inaantay siya roon ng mataas na kawani! Ang ibang general ay yumamang madali na gaya niya at ngayo'y mga hirap na hirap. ?Bakit hindi siya magpalumagak ng kaunti pang panahon na gaya ng payo ni Simoun? Hindi, bago ang lahat ay ang kahihiyan muna. Sa isang dako'y hindi na lubhang payuko ang mga bati sa kaniya na gaya ng dati; nakapupuna siya ng mga tinging patitig, at pagkainip; at sinasagot niyang magiliw at tinatangka niyang ngumiti. Napagkikilalang papalubog na ang araw! ang bulong ni P. Irene, sa tainga ni Ben-Zayb, marami na ang tumititig sa kaniya ng harap harapan! !Putris na kura! yaon pa naman sana ang kaniyang sasabihin. Ineng ang bulong sa tainga ng kalapit ng babaing nagpanganlang _fantokhe_ kay D. Timoteo Nakita mo ba kung ano ang saya? Uy! ang mga tabing sa palasyo! Hantay! at siya nga pala! Dadalhing lahat kung gayon. Tingnan mo't pag hindi ginawang _abrigo_ ang mga alpombra! Ang gayo'y walang ibang ipinakikilala kundi may katalinuhan at mabuting mamili! ang pakli ng asawa na kinagalitan ang kabiyak niya sa pamag-itan ng isang tingin, ang mga babai'y dapat maging masinop! Dinaramdam pa ng kaawaawang dios ang siningil ng modista. Anak ko! di bigyan mo ako ng mga panabing na tig lalabing dalawang piso ang isang bara at tingnan mo kung isusuot ko ang mga basahang ito! ang pakli ng namuhing diosa; Jesus! saka ka na magsalita kapag nagkaroon ka nang magarang sinundan! Samantala'y si Basilio, na nasa tapat ng bahay, ay kahalobilo ng mga nanonood, at binibilang ang mga taong pumapanaog sa mga karuahe. Nang makita ang gayong karaming taong masasaya at tiwala, nang makita ang dalawang bagong kasal, na sinusundan ng mga kaangay niyang mga dalaginding na mga walang malay at walang agam-agam, at naisip na matatagpuan doon ang kakilakilabot na kamatayan, ay naawa siya at naramdamang nagbawa ang kaniyang galit. Nagtaglay siya ng nasang iligtas ang gayong karaming mga walang sala, inisip na sumulat at magbigay alam sa mga may kapangyarihan; nguni't dumating ang isang karuahe at nagsibaba si P. Salvi at si P. Irene, na kapuwa may kasiyahang loob, at waring ulap na dumaan, ay napawi ang kaniyang mabubuting hangad. Ano ang mayroon sa akin? aniya sa sarili magbayad ang mabubuti na kasama ng masasama! At idinagdag pagkatapos upang panahimikin ang kaniyang mga pagkabalisa: Hindi ako manunuplong, hindi ko dapat pangahasan ang pagtitiwala sa akin. Ang utang ko sa _kaniya_ ay higit kay sa lahat nang _iyan_; siya ang humukay ng pinaglibingan sa aking ina; ang mga taong iyan ang pumatay! ?Ano ang mayroon nila sa akin? Ginawa ko ang lahat upang maging mabuti, magkaroon ng halaga; pinagsikapan ko ang lumimot at magpatawad; tiniis ko ang lahat ng pataw at wala akong hiningi kundi ang bayaan lamang akong matiwasay! Ako'y hindi nakasasagabal sa kanino man.... ?Ano ang ginawa sa akin? !Umilandang sa hangin ang kanilang luray na katawan! Labis na ang tiniis namin! Pagkatapos ay nakitang pumasok si Simoun na dala sa kamay ang kakilakilabot na lampara, nakitang binagtas na dahandahan ang silong, ang ulo'y nakatungo at waring nag-iisip. Naramdaman ni Basilio na ang kaniyang puso'y tumitibok ng mahinangmahina, na ang kaniyang mga paa't kamay ay nanglalamig at ang maitim na anino ng mag-aalahas ay nagkakaroon ng anyong nakapangingilabot na nalilibid ng lagablab. Sa tabi ng hagdan ay tumigil si Simoun na wari'y nag-aalinlangan; si Basilio'y hindi humihinga. Ang pag-aalinlangan ay hindi nagluwat: itinaas ni Simoun ang kaniyang ulo, patuloy na umakyat sa hagdanan at nawala. Sa wari ng nag-aaral ay sasabog na ang bahay at ang mga dingding, mga lampara, mga panaohin, bubungan, mga durungawan, orkesta, ay umiilandang sa hangin na waring isang dakot na baga sa gitna ng isang kasindaksindak na putok; tumingin sa kaniyang paligid at inakalang ang mga nanonood na naroon ay pawang bangkay; nakikita niyang lurayluray, sa wari niya'y napupuno ng apoy ang hangin, nguni't ang kalamigang loob ng kaniyang pagkukuro ay nanagumpay sa pag-uulap na iyong dumaan na tinulungan ng gutom, at aniya sa sarili: Samantalang hindi pumapanaog, ay walang panganib. Hindi pa dumarating ang Kapitan General! At pinilit na mag-anyo siyang panatag at pinipigil ang pangangaykay ng kaniyang mga paa, at tinangkang malibang sa pag-iisip ng ukol sa ibang bagay. Mayroong wari'y kumukutya sa kaniya sa sariling kalooban at sinasabi sa kaniyang: Kung nanginginig ka ngayong hindi pa sumasapit ang sandaling takda ?ano ang aasalin mo kapag iyong nakitang bumabaha ang dugo, nag-aalab ang mga bahay at sumasagitsit ang mga punlo! Dumating ang General, nguni't hindi siya napuna ng binata; minamataan ang mukha ni Simoun na isa sa mga pumanaog upang sumalubong, at nakilala niya sa walang awang anyong iyon ang hatol na kamatayan sa lahat ng taong naroon, at sa gayon ay pumasok sa kaniya ang muling pagkasindak. Siya'y nanglamig, sumandig sa pader ng bahay, at nakatitig sa mga durungawan at tinalasan ang mga pangdingig, tinangkang hulaan ang mangyayari. Nakita sa salas ang maraming taong nakaligid kay Simoun at pinagmamasdan ang lampara; nakadingig ng mga maliligayang bati, mga bulalas na paghanga; ang mga salitang "komedor estreno" ay naulit-ulit; nakitang ngumiti ang General at kinurokuro niyang sa gabing iyon gagawin ang unang paggamit, alinsunod sa itinakda ng mag-aalahas, at tunay ngang sa dulang na hahapunan ng General. Si Simoun ay nawalang sinusundan ng maraming humahanga. Nang mga katangitanging sandaling iyon ay nagtagumpay ang kaniyang magandang puso, linimot ang lahat ng kaniyang pagtatanim, linimot si Huli, tinangkang iligtas ang mga walang sala, at humanda, mangyari na ang mangyayari, tinawid ang daan at nagtangkang pumasok. Nguni't nalimot ni Basilio na napakadukha ang kaniyang suot; pinigil siya ng bantay-pinto, at nang makita ang kaniyang pagpupumilit ay binantaan siyang tatawag ng dalawang _Veterana_. Nang mga sandaling iyon ay pumapanaog si Simoun na namumutla nang kaunti. Binayaan ng bantay si Basilio upang yumuko sa mag-aalahas na wari'y nagdaan ang isang santo. Nahalata ni Basilio sa anyo ng mukha na lilisanin nang patuluyan ang sawing bahay na iyon at ang lampara ay may ilaw na. _Alea jakta est._ Dala ng pag-iingat sa sarili, ay naisip ang lumigtas. Maaaring masumpungan ng kahi't sino na galawin ang ilawan, alisin ang timtim at sa gayon ay puputok at ang lahat ay matatabunan. Nadingig pa si Simoun na nagsabi sa kotsero na: Sa Eskolta, tulinan mo! Gulilat at sa takot na madingig ang kakilakilabot na putok, ay lumayo si Basilio nang boong tulin sa sawing pook na iyon: sa wari niya'y wala ang liksing kailangan ng kaniyang mga hita, ang kaniyang mga paa'y nadudulas sa mga bangketa na waring lumalakad at hindi kumikilos, ang mga taong nakakasalubong ay humahadlang sa kaniyang lakad, at bago makadalawang pung hakbang ay waring hindi lamang limang minuto na ang nakaraan. Sa malayo layo'y natagpuan ang isang binatang nakatayo, na ang ulo'y nakataas, nakatitig sa bahay. Nakilala ni Basilio si Isagani. Ano ang ginagawa mo rito? ang tanong. Halika! Tiningnan siya ng malamlam na tingin ni Isagani, ngumiti nang malungkot at muling tumingin sa mga bukas na durungawan, na sa puwang nila'y natatanaw ang maputing anyo ng binibining ikinasal, na nakapigil sa bisig ng naging asawa, na dahandahang lumalayo. Halika, Isagani! Lumayo tayo sa bahay na iyan, halika! ang sabi ni Basilio na ang boses ay paos at piniglan sa bisig ang kausap. Inilalayo siyang banayad ni Isagani at patuloy ding nakatanaw na taglay sa labi ang malungkot na ngiti. Alang-alang sa Dios lumayo tayo! Bakit ako lalayo? Bukas ay hindi na siya! Napakalaking lungkot ang taglay ng mga pangungusap na iyon, na, nalimot sandali ni Basilio ang kaniyang sindak. Ibig mo bang mamatay? ang tanong. Ikinibit ni Isagani ang balikat at nagpatuloy sa pagtingin. Muling tinangka ni Basilio ang siya'y kaladkarin. Isagani, Isagani, pakingan mo ako, huwag tayong mag-aksaya ng panahon! Ang bahay na iyan ay puno ng pulbura, sasabog na, dahil sa isang kapangahasan, sa isang pagsisiyasat...... Isagani ang lahat ay mamamatay sa ilalim ng kaniyang durog na labi. Sa kaniyang labi? ang ulit ni Isagani na inuunawa mandin ang ibig turan, nguni't hindi rin inilalayo sa durungawan ang tingin. Oo, sa ilalim ng kaniyang labi, oo, Isagani! alang-alang sa Dios, halika! saka ko na isasalaysay sa iyo, halika! isang lalo pang sawi kay sa ating dalawa ang humatol sa kanila.... ?Nakikita mo ang ilaw na puting iyan, maliwanag, na waring ilaw elektriko, na nanggagaling sa _azotea_? Iyan ang ilaw ng kamatayan! Isang lampara na may lamang dinamita, sa isang kakainang may baong pulbura.... puputok at walang makaliligtas na buhay ni isang daga man lamang, halika! Huwag! ang sagot ni Isagani na iniiling na malungkot ang ulo ibig kong lumagi rito, ibig ko siyang makita pang muli na bilang pahimakas.... bukas ay iba na! Masunod ang natatakda! ang bulalas ni Basilio nang makita ang gayon at matuling lumayo. Nakita ni Isagani na ang kaniyang kaibigan ay matuling lumalayo na taglay ang pagmamadaling nagpapakilala ng tunay na takot at nagpatuloy din nang pagtingin sa nakaaakit na mga bintana, gaya ng _kaballero de Toggenburg_ na nag-aantay na dumungaw ang iniibig, na sinabi ni Skhiller. Nang mga sandaling yaon ay walang tao sa salas; ang lahat ay tumungo sa mga kakainan. Naisip ni Isagani na mangyayaring may katunayan ang ikinatatakot ni Basilio. Naalaala ang mukha niyang gulilat, siya na hindi napapawian ng kalamigang loob, at nagsimula na sa paghuhulohulo. Isang bagay ang maliwanag na bumabakas sa kaniyang pag-iisip: ang bahay ay sasabog at si Paulita ay naroroon, si Paulita'y mamamatay sa isang kakilakilabot na pagkamatay.... Sa harap ng pagkabatid na ito ay nalimot ang lahat: panibugho, pagtitiis, mga sama ng loob; ang maawaing binata'y walang naalaala kun di ang kaniyang pag-ibig. Hindi na inalala ang sarili, walang kagatol-gatol, tinungo ang bahay, at salamat sa kaniyang makisig na kagayakan at kaniyang anyong walang alinlangan, ay madaling nakaraan sa pintuan. Samantalang ang mga bagay na ito'y nangyayari sa daan, sa kakainan ng mga malalaking dios, ay nagpatawidtawid sa mga kamay ang isang pergamino na kinababasahan ng mga salitang ito, na tintang pula ang ipinangsulat: _Mane Thekel Phares._ _Juan Krisostomo Ibarra._ Juan Krisostomo Ibarra? ?Sino iyan? ang tanong ng General na iniabot sa kalapit ang papel. Isang masamang biro! ang tugon ni D. Kustodio; lagdaan ang papel ng pangalan ng isang _filibusterillo_, na may sampung taon nang patay. Filibusterillo! Iya'y isang birong magigiging sanhi ng kaguluhan! May mga babai pa naman.... Hinahanap ni P. Irene ang nagbiro at ang nakita ay si P. Salvi, na nakaupo sa kanan ng kondesa, na namutla nang kasingputi ng kaniyang servilleta samantalang minamasdang nangdididilat ang mata ang mga mahiwagang pangungusap. Ang nangyari sa espinghe ay kaniyang naalaala! Ano, P. Salvi? ang tanong nakikilala baga ninyo ang lagda ng inyong kaibigan? Si P. Salvi ay hindi sumagot; umanyong mangungusap, at hindi alumana ang ginagawa'y ipinahid sa noo ang serbilyeta. Ano ang nangyari sa inyo? Iyan ang kaniyang sulat! ang mahinang sagot, na halos hindi madingig; iyan ang tunay na sulat ni Ibarra! At matapos makasandig sa sandalan ng luklukan ay binayaang mabitin ang kaniyang mga kamay na waring kinulang ng lakas. Ang di kapalagayang loob ay naging sindak; nangagkatinginan silasila nang walang kahumahuma. Tinangka ng General ang tumindig, nguni't sa pangingilag na baka ipalagay na pagkatakot ang gayon, ay nagpigil at lumingap sa kaniyang paligid. Walang mga sundalo: ang mga alilang naglilinkod ay hindi niya nakikilala. Magpatuloy tayo ng pagkain, mga ginoo, aniya at huwag natin bigyang halaga ang isang biro! Nguni't ang kaniyang boses ay hindi nakapagbigay katiwasayan kundi bagkus pa ngang nagpalalo nang di kapalagayang loob. Ang boses ay nanginginig. Ipinalalagay kong hindi ibig sabihin ng _Mane thekel phares_ na iyan, na tayo'y papatayin ngayong gabi? ani D. Kustodio. Ang lahat ay napahinto. Nguni't mangyayaring tayo'y malason.... Binitiwan ang kanilang mga _kubiertos_. Samantala'y untiunti nang nagkukulimlim ang ilaw. Ang lampara ay nangungulimlim, ang sabi ng General na hindi mapalagay; ibig baga ninyong itaas ang timtim, P. Irene? Nang sandaling yaon, matuling wari'y lintik, ay pumasok ang isang anino na nagbuwal ng isang uupan at sinagasa ang isang alila, at sa gitna ng pagkakagitla ng lahat, ay sinunggaban ang lampara, tumakbo sa asotea at inihagis sa ilog. Ang lahat nang ito'y nangyari sa isang kisap-mata, ang kakainan ay nagdilim. Ang lampara ay lumagpak na sa ilog nang ang mga utusan ay nakasigaw nang: magnanakaw, magnanakaw! at patakbo ring tumungo sa asotea. Isang rebolber! ang sigaw ng isa; madali ang isang rebolber! Habulin ang magnanakaw! Nguni't ang anino, lalo pang maliksi ay nakapangibabaw na sa babahang ladrilyo, at bago dumating ang isang ilaw ay nakalundag na sa ilog at nagpadingig ng isang alaguwak sa pagbagsak sa tubig. XXXVI MGA KAGIPITAN NI BEN-ZAYB Agad-agad na mabatid ang pangyayari, nang makakuha ng mga ilaw, at makita ang di ayos na anyo ng mga nabiglang mga dios, si Ben-Zayb, lipus kamuhian at taglay na ang pagsang-ayon ng sumisiyasat ng mga inililimbag, ay nagtatakbong tungo sa kaniyang bahay (isang entresuelo na tinitirahan niyang may ibang kasama), upang sulatin ang lalong malamang salaysay na nabasa sa silong ng langit ng Pilipinas; ang General ay aalis na masama ang loob kung hindi mababasa muna ang kaniyang mga pasaring, at ang gayo'y hindi mapahihintulutang mangyari ni Ben-Zayb, na may magandang puso. Nagtiis na ngang iwan ang hapunan at ang sayawan at hindi natulog ng gabing yaon. !Mauugong na bulalas sa pagkagulat, pagkamuhi, ipalagay na wari'y gumuho ang mundo at ang mga bituin, ang mga walang lipas na bituin ay nangagkakaumpugan! Pagkatapos ay isang mahiwagang pangbungad, puno ng mga banggit, mga pasaring.... makaraan ito'y ang salaysay ng pangyayari at ang panghuling pati. Dinamihan ang mga paligoy, inubos ang mga pasapyaw na salita sa pag-lalarawan ng pagkakatiwangwang at nang napakahuling pagkakabinyag ng sabaw na tinanggap ng General sa kaniyang noong tagalangit; pinuri ang kaliksihang ginamit sa pagtayo, na inilagay ang ulo sa dating kinalagyan ng paa at tiwarik; bumigkas ng isang pagpupuri sa Lumikha dahil sa mairog na pagkakalinga sa mga kabanalbanalang mga butong yaon, at ang pagkakasalaysay ay lumabas na napakainam, na ang General ay lumabas na wari'y isang magiting at lalo pang mataas ang kinahulugan, gaya ng sabi ni Viktor Hugo. Nagsulat, kumatkat, nagdagdag at nagbanhay upang lumabas na dakila ang salaysay nang walang pagkakalisya sa katotohanan ito ang kaniyang tanging karapatan sa pagkamamamahayag, maging kalakhan ang ukol sa pitong dioses at karuagan at aba sa hindi kilalang magnanakaw, "na nagparusa sa sarili, sindak at nakakilala sa kalakhan ng kaniyang pagkakasala nang sandali ring iyon." Ipinalagay ang ginawa ni P. Irene na pagpasok sa ilalim ng dulang na "biglang udyok ng likas na katapangan, na hindi napaglubag ng habito ng isang Dios ng kapayapaan na isinuot boong buhay", tinangka ni P. Irene na habulin ang nagkasala at sa pagbagtas niya nang patuwid ay dumaan sa silong ng dulang. Sa pagsasalaysay noon ay bumanggit ng mga lungga sa ilalim ng dagat, tinukoy ang isang balak ni D. Kustodio, inalala ang katalinuhan at mga mahahabang paglalakbay ng pari. Ang pagkawala ng diwa ni P. Salvi ay isang malaking dalamhati na dinamdam ng mabait na pransiskano, sa pagkakitang kakaunti ang napapala ng mga indio sa kaniyang mga banal na pangaral; ang pagkakatigagal at sindak ng ibang kasalo, na ang isa sa kanila'y ang kondesa na "pumigil" (nangunyapit) kay P. Salvi, ay dili iba kundi katiwasayan at kalamigang loob ng mga magigiting, na sanay sa mga panganib sa gitna nang pagtupad sa kanilang mga kautangan, na, sa piling nila, ang mga senador romano, na nabigla ng mga dumagsang galo, ay pawang mga binibining masindakin lamang na nangagugulat sa harap ng larawan ng mga ipis. Pagkatapos at upang maging kaibayo, ay ang larawan ng magnanakaw: takot, kabaliwan, di pagkakangtututo, tinging mabalasik, anyong gulat at !lakas ng kataasan ng uri sa kabaitan ng lipi! ang kaniyang paggalang nang makita roong nangakalimpi ang gayong katataas na tao! At kapit na kapit ngang isunod doon ang isang mahabang parirala, isa ng paghikayat, isang talumpating laban sa pagkasira ng mga mabubuting kaugalian, at yaon ang sanhi ng pangangailangan ng isang laging hukumang kawal, "ang pagtatatag ng _estado de sitio_ sa loob ng tatag nang _estado de sitio_, isang tanging kautusan, na makapipigil, matindi, sapagka't lubhang kailangang dalidaliin ang pagpapakita sa mga masasama at mga salarin, na kung sakali mang ang puso'y mahabagin at malingap sa mga mapangayupapa't masunurin sa kautusan, ay malakas naman ang kamay, matatag, walang pagmamaliw, matuwid at matindi sa mga lumalabag sa kaniya ng walang kakatuwikatuwiran at humahalay sa mga banal na kapalakaran ng Inangbayan! Oo, mga ginoo, ito'y kailangan nang di lamang ng ikabubuti ng kapuluang ito, hindi lamang ng ikabubuti ng boong sangkatauhan, kundi ikabuti ng pangalan ng Espana, ng karangalan ng pangalang kastila, ng karangalan ng bayang ibero, sapagka't sa ibabaw ng lahat ng bagay ay mga kastila tayo at ang bandila ng Espana" ibp. At dinuluhan ang sulatin sa ganitong pangtapos: "Matahimik na yumao ang matapang na bayani, na humawak sa kapalaran ng bayang ito sa kapanahunang lubhang maligalig! Matahimik na yumao upang lumangap ng malunas na simuy ng Manzanares! Kami rito'y maiiwan na wari'y matatapat na taliba upang dalanginan ang kaniyang ala-ala, hangaan ang kaniyang matatalinong kapasiyahan, at iganti ang kataksilang ginawa sa kaniyang mainam na handog, na makukuha rin namin sukdang kailanganing patuyuin ang mga dagat! Ang gayong maalindog na relikia ay magiging isang walang pagkapawing tanda sa bayang ito ng kaniyang karilagan, kalamigang loob at katapangan." Ganiyan niya tinapos ang sinulat na may kaunting kadiliman, at bago mag-umaga ay ipinadala sa pasulatan, na may taglay nang kapahintulutan ng tagasuri. At natulog na wari'y si Napoleon nang matapos maitakda ang paraan ng labanan sa Jena. Ginising siya nang nag-uumaga, na ang mga _kuartilla_ ay ibinabalik at may isang sulat ng namamahala, na sinasabing ipinagbawal na mahigpit ng General na pag-usapan ang nangyari at ipinagbilin na pabulaanan ang kahi't anong sabisabihan at usap-usapang kumalat, na, ang lahat ay ipalagay na salisalita lamang, mga palangha at mga pakapakana. Sa ganang kay Ben-Zayb, ang gayon, ay pagpatay sa isa niyang anak na napakaganda't napakatapang, na inianak at inalagaan nang lubhang malaki ang paghihirap at pagpapagal at ?saan niya iuukol ngayon ang mainam na pagtatatakap, ang magandang paghahayag ng mga paghahandang may katapangan at pagpaparusa? At alalahanin, na sa loob ng isa o dalawang buwan ay iiwan niya ang Pilipinas, at ang sinulat na iyon ay hindi mangyayaring lumabas sa Espana, sapagka't ?papano ang pagsasabi noon sa mga salarin sa Madrid, sa ang naghahari doon ay ibang pagkukuro, humahanap ng mga pangyayaring nakapagpapagaan ng sala, tinitimbang ang mga pangyayari, may mga _jurado_, ibp.? Ang mga sulat na gaya ng kaniya ay kawangis ng ilang aguardienteng may lason na ginagawa sa Europa, na mabuting ipagbili lamang sa mga taong itim, _good for negroes_, na ang kaibhan lamang ay ang kung hindi mainom ng mga maiitim ay hindi nangasisira, samantalang ang mga sulat ni Ben-Zayb, basahin man o hindi ng mga pilipino, ay nagkakaroon din ng bisa. Kung bukas o makalawa man lamang sana ay may mangyayaring ibang pagkakasala! aniya. At sa harap ng pag-aalala doon sa anak niyang namatay bago malimbag, mga bukong nababad sa lamig, at sa pagkakaramdam na ang kaniyang mga mata'y nababasa ng luha, ay nagbihis upang makipagkita sa namamahala. Kinibit ng namamahala ang balikat: ipinagbawal ng General, sapagka't kung mapag-alaman na pitong malalaking mga dioses ay nagpabayang mapagnakawan ng isang bala na, samantalang ikinukumpay ang mga _tenedor_ at _kukhillo_, ay mapapanganib ang tibay ng Inang-bayan! At gayon ding ipinagbiling huwag paghanapin ni ang lampara ni ang magnanakaw at ipinagbibilin sa mga susunod sa kaniya na huwag mangahas na kumain sa alin mang bahay ng ibang tao nang hindi nalilibid ng mga alabardero at mga bantay. At sa dahilang ang mga nakaalam ng kaunti, sa mga nangyari sa bahay ni D. Timoteo ng gabing iyon, ay mga kawani at mga kawal ay hindi maliwag ang pabulaanan ang pangyayari sa harap ng madla: natutukoy sa katibayan ng inang-bayan. Sa harap ng pangalang ito'y itinungo na puno ng kagitingan ni Ben-Zayb ang kaniyang ulo, na iniisip si Abraham, si Guzman el Bueno o, si Brutus man lamang at ang iba pang matatandang magiting na nasa kasaysayan. Ang gayong karaming paghihirap ay hindi mangyayaring hindi magkakaroon ng ganting pala. Ang Dios ng mga mamamahayag ay nasiyahan kay Abraham-Ben-Zayb. Halos kasabay noon ay dumating ang anghel na taga-balita na taglay ang tupa, na, anyong isang pangloloob sa isang bahay liwaliwan sa baybay ng ilog Pasig, bahay na tinitirahan ng ilang prayle kung tag-init! !Yaon ang panahon, at si Abraham-Ben-Zayb ay nagpuri sa kaniyang dios! Ang mga tulisan ay nakakuha ng mahigit sa dalawang libong piso, sinugatan nang malubha ang isang pari at dalawang alila.... Ang kura ay nagtanggol sa likuran ng isang silla, na nagkasirasira sa kaniyang mga kamay...... Hintay, hintay! ani Ben-Zayb na nagtatala; apat o limangpung tulisang sa paraang taksil.... mga rebolber, itak, eskopeta, pistola.... leong nananandata, silla.... putolputol.... sinugatan nang walang kaawa-awa... sampung libong piso...... At sa kagalakan, at dahil sa hindi pa lubos na nasisiyahan sa mga balita, ay tumungo sa pook na pinangyarihan, na, sa daan ay binabalak ang salaysay ng paglalaban. ?Isang munting bigkas na tinuran ng namumuno? ?Isang salitang paalipustang galing sa bibig ng pari? Lahat ng pagpaparis at talinghaga, na iniukol sa General, kay P. Irene at kay P. Salvi ay makakapit sa paring nasugatan, at ang salaysay na ukol sa magnanakaw ay sa bawa't isang tulisan. Sa pagmumura ay maaaring lumawig pa, maaaring banggitin ang pananampalataya, ang pananalig, ang kaawaan, ang tugtog ng mga kampana, ang utang ng mga indio sa mga prayle, malungkot sa sarili at gumamit ng maraming banggit at mga himig na ayos Kastelar. Babasin yaon ng mga dalaga sa siyudad at sasabihing: Si Ben-Zayb ay mabangis na gaya ng leon at masuyo na gaya ng isang tupa! Nang dumating sa pook na pinangyarihan, ay napamangha siya nang makita na ang nasugatan, ay dili iba't si P. Kamorra, na tinakdaan ng kaniyang _provinkial_ na magdusa sa bahay liwaliwan, sa baybay ng ilog Pasig, dahil sa kaniyang pinaggagawa sa Tiani. May isang munting sugat sa kamay, isang bukol sa ulo dahil sa kaniyang pagkakatiwangwang; ang mga tulisan ay tatlo at ang mga sandata'y pawang itak; ang halagang nanakaw ay limang pung piso. Hindi mangyayari! ani Ben-Zayb; magtigil kayo.... hindi ninyo alam ang inyong sinasabi! Hindi ko malalaman, _punales_! Huwag kayong hangal!.... ang mga tulisan ay mahigit kay sa sinabi ninyo.... Aba! ang manghihitit na ito ng tinta.... Nagkaroon sila ng isang malaking pagtatalo. Ang mahalaga kay Ben-Zayb ay ang huwag masira ang isinulat, palakihin ang mga pangyayari upang kumapit ang kaniyang mga pinagturan. Isang alingawngaw ang pumutol sa pagtatalo. Ang mga tulisang nangahuli ay nangagpahayag ng malalaking bagay. Isa sa mga tulisan ni _Matanglawin_ (si kabisang Tales) ay tinipan sila sa Santamesa upang makisama sa kaniyang pulutong at looban ang mga kombento at ang mga bahay ng mga mayayaman.... Ang mangungulo sa kanila'y isang kastilang mataas, kayumanggi, maputi ang buhok, na ang sabi'y gagawa nang gayon sa utos ng General na matalik niyang kaibigan, pinatibayan pa rin sa kanila na ang _artilleria_ at ilang regimiento ay makikisama sa kanila, kaya't wala silang dapat ikatakot. Ang mga tulisan ay patatawarin at ang isang katlong bahagi ng masamsam ay ibibigay sa kanila. Ang palatandaan ay isang putok ng kanyon, at sa dahilang hindi dumatingdating ang kanilang inaantay na hudyat, ay inakala ng mga tulisan na sila'y biniro, ang ila'y nangagsiuwi, ang ilan ay nangagsibalik sa kanikanilang bundok at nangakong paghigantihan ang kastila, na makalawa nang nagkulang sa kaniyang salita. Sa gayon, silang mga nahuli ay nagnasang gumawa, kahi't sa kanilang sarili, at linooban ang isang bahay liwaliwan na nasumpungan, at ipinangangakong ibigay na walang kakulangkulang ang dalawang katlong bahagi ng nasamsam kung paghahabulin ng kastilang maputi ang buhok. Sa pagkakawangki sa anyo ni Simoun ng mga tinurang ayos ay ipinalagay na hindi katotohanan ang mga pahayag na iyon, kaya't binigyan ng katakottakot na pahirap ang magnanakaw, sampu ng makina elektrika, dahil sa gayong kahalayhalay na tungayaw. Datapwa't ang balitang pagkawala ng mag-aalahas na napuna ng lahat ng taga Eskolta, at dahil sa pagkakatagpo ng mga bayong ng pulbura at maraming punlo sa kaniyang bahay, ay nagkaroon ng wari'y katotohanan ang pahayag ng tulisan at untiunting kumalat ang lihim, na nababalot ng ulap, nangagbulong-bulungan, umuubo, na ang tingi'y nanganganib, mga _puntos suspensivos_ at maraming salitang pinalalaki na ukol sa mga gayong mga pangyayari. Ang mga nakabatid ng lihim ay hindi matapos tapos sa pagkakamangha, inihahaba ang mga mukha, nangamumutla at kunti nang nasiraan ng isip ang marami nang mapag-alaman ang ilang bagaybagay na hindi napuna. Mabuti't nakaligtas tayo! ?Sino ang makapagsasabi....? Nang kinahapunan, si Ben-Zayb, na punong puno ng mga rebolber at bala ang mga bulsa, ay dumalaw kay D. Kustodio, na natagpuang masigasig na gumagawa ng isang panukala na laban sa mga mag-aalahas na amerikano. Bumulong na marahang marahan sa tainga ng mamamahayag ng mga mahiwagang salita sa pag-itan ng dalawang palad na pinagtaklop. Tunay ba? ang tanong ni Ben-Zayb na idinukot ang kamay sa bulsa, samantalang namumutla ng bahagya. At kahi't saan matagpuan.... Tinapos ang salita sa isang galaw na makahulugan. Itinaas ang dalawang kamay hanggang pantay mukha, na ang kanan ay lalo pang baluktot kay sa kaliwa, ang mga palad ay tungo sa ibaba, ipinikit ang isang mata at makalawang gumalaw ng papasulong. Psst, psst! ang kaniyang sipol. At ang mga brillante? ang tanong ni Ben-Zayb. Kung matatagpuan.... At gumawa ng isa pang kilos sa pamagitan ng mga daliri ng kanang kamay, na pinaikit-ikit mula sa harap hanggang sa likod at mula sa labas na papaloob, na wari kilos ng pamaypay na natitiklop, waring may iniipon, mga labayang umiikit na pumapalis nang patungo sa kaniya, na malinis ang pagkakapangdukot. Sinagot ni Ben-Zayb ng isa ring kilos, na pinapangdilat na mabuti ang mga mata, binalantok ang mga kilay at malakas na lumangap ng hangin, na waring ang hanging nakabubusog ay natuklasan na. Jhs!!! XXXVII ANG HIWAGA Todo se sabe. Kahi't na pinagkaingatan ng labis ay nakarating din sa kabatiran ng madla ang alingawngaw, subali't malaki na ang kaibhan at marami na ang kulang. Yaon ang sanhi ng mga sang-usapan ng sumunod na kagabihan sa bahay ng isang mayamang mag-aanak na sina Orenda, na nangangalakal ng hiyas sa masipag na bayang Sta. Kruz. Siya na lamang naaatupag ng marami nilang kaibigan. Hindi nangaglalaro ng _tres-siete_, ni nagtutugtugan ng piano, at ang munting si Tinay, ang pinakabata sa lahat ng dalaga, ay nayayamot sa paglalarong mag-isa ng _sungka_, na hindi mapag-unawa kung ano't pinag-uusapan ang mga pangloloob, panghihimagsik, ang mga bayong ng pulbura, gayong may maraming magagandang sigay sa pitong bahay, na waring kinikindatan siya at nginingitian ng kanilang mga mumunting bibig, na nakabuka, upang _isubi_ sa ina. Si Isagani, na kung pumaparoon, ay laging nakikipaglaro sa kaniya at napadadayang matikabo, ay ayaw makingig sa kaniyang katatawag; pinakikinggang tahimik at malamlam ni Isagani ang isinasaysay ng platerong si Khikhoy. Si Momoy, ang katipan ni Sensia, ang pinakamatanda sa mga Orenda, maliksi at magandang dalaga kahi't may kaunting pagka mapalabiro, ay umalis sa durungawang sa gabigabi'y laging pook ng pag-uusap nilang magsing-ibig. Ang bagay na ito'y nakamumuhi sa loro na ang kulungan ay nakasabit sa pairap ng bahay, lorong minamahal ng lahat ng taga bahay sapagka't marunong bumati sa lahat kung umaga sa pamagitan ng maiinam na salitang ukol sa pag-ibig. Si kapitana Loleng, ang masipag at matalinong si kapitana Loleng, ay pigil na nakabukas ang kaniyang aklat talaan, nguni't hindi makuhang basahin ni masulatan; hindi minamasdan ang mga pinggan, na puno ng mga perlas na lagas, ni ang mga brillante; noon ay nakakalimot at ang pakikingig lamang ang ginagawa. Ang kaniya nang asawa, ang dakilang si kapitang Toringoy, galing sa pangalang Domingo, ang lalong maligaya sa boong arabal, na walang gawa liban sa magbihis ng mainam, kumain, dumaldal, samantalang ang lahat ng kaanak ay gumagawa at nagsusumakit, ay hindi tumungo sa dati niyang pinaparoonang pinakikipaglipunan, at pinakikinggang natatakottakot at nangangamba ang mga kakilakilabot na ibinabalita ng payagot na si Khikhoy. At hindi mangyayaring hindi magkagayon. Si Khikhoy ay naghatid ng ilang gawa kay D. Timoteo Pelaez, isang pares na hikaw ng bagong kasal, nang iginigiba pa naman ang kiosko na ginamit na kakainan ng mga may lalong mataas na kapangyarihan. Sa dakong ito'y namumutla si Khikhoy at naninindig ang buhok. Naku! aniya, mga bayong ng pulbura sa ilalim ng tungtungan, sa bubungan, sa ilalim ng dulang, sa loob ng mga uupan, sa lahat ng sulok! Mabuti na lamang at wala isa mang manggagawang humihitit! At ?sino ang naglagay ng mga bayong na iyon ng pulbura? ang tanong ni kapitana Loleng, na may katapangan at hindi namumutla na gaya ng mangingibig na si Momoy. Si Momoy ay dumalo sa kasalan, kaya't may katuwiran ang kaniyang nahuling pangingilabot. Si Momoy ay napalapit sa kiosko. Iyan ang walang makapagsabi, ang sagot ni Khikhoy: sino ang dapat magkaroon ng hangad na guluhin ang kapistahan? Wala kundi iisa lamang, ang sabi ng bantog na abogadong si G. Pasta na naroong dumalaw, o isang kagalit ni D. Timoteo o isang kaagaw ni Juanito.... Ang mga dalagang Orenda ay biglang napalingon kay Isagani: si Isagani'y tahimik na ngumiti. Magtago kayo, ang sabi sa kaniya ni kapitana Loleng; baka kayo pagbintangan.... magtago kayo! Muling ngumiti si Isagani at hindi sumagot nang anoman. Hindi maalaman ni D. Timoteo ang patuloy ni Khikhoy, kung sino ang may kagagawan; siya ang namahala sa pagpapagawa, siya at ang kaibigan niyang si Simoun, at wala na. Sa bahay ay nagkagulo, dumating ang teniente ng Veterana, at matapos na ipagbilin sa lahat ang paglilihim ay pinaalis ako. Nguni't.... Nguni't.... nguni't.... ang bulong na nanginginig ni Momoy. Naku! ang sabi ni Senkia na tiningnan ang kaniyang nobio at nanginginig din dahil sa pagka-alaalang naparoon sa pista: ang _senoritong_ ito.... kung sakaling pumutok.... At tiningnan ng matang galit ang kaniyang iniibig at hinahangaan ang kaniyang katapangan. Kung sakaling pumutok.... Walang matitirang buhay sa daang Anloague! ang dagdag ni kapitang Toringoy na nagpatanaw ng katapangan at pagwawalang bahala sa kaniyang anak. Ako'y umuuwing litong lito, ang patuloy ni Khikhoy, na iniisip na kahi't isang titis lamang, isang sigarilyo, ay nagkataong nahulog o may sumabog na isang lampara, sa mga sandaling ito'y wala tayong General, ni Arsobispo, ni anoman, ni mga kawani man lamang! Abo ang lahat ng napatungo sa pista kagabi! Virgen Santisima! ang maginoong ito.... Susmariosep! ang bulalas ni kapitana Loleng; ang lahat ng may utang sa atin ay naroroon; susmariosep! At mayroon kaming isang bahay na malapit doon. ?Sino kaya ang?... Ngayon ninyo malalaman, ang patuloy ni Khikhoy na mahina ang boses, nguni't kailangan ninyong ipaglihim. Ngayong hapon ay aking natagpuan ang isa kong kaibigang manunulat sa isang kawanihan, at sa pag-uusap namin ng ukol sa bagay na iyan ay sinabi sa akin ang lihim: nabatid niya sa ilang kawani.... ?Sino sa akala ninyo ang naglagay ng mga bayong ng pulbura? Ikinibit ng marami ang kanilang balikat; si kapitang Toringoy lamang ang tumingin nang pasulyap kay Isagani. Ang mga prayle? Ang insik na si Quiroga? Isang nag-aaral? Si Makaraig? Si kapitang Toringoy ay umuubo at tinitingnan si Isagani. Si Khikhoy ay nakangiting umiling. Ang mag-aalahas na si Simoun! Si Simoun!!! Isang katahimikang anak ng pagkakamangha ang sumunod sa mga salitang iyon. Si Simoun, ang nag-uudyok ng kasamaan sa General, ang mayamang mangangalakal na pinaparoonan nila sa kaniyang bahay upang bilhan ng mga batong kalas, si Simoun na tumatanggap sa mga Orenda nang lubhang magalang at pinagsasabihan sila ng mga maiinam na pangungusap! Dahil nga sa ang balita'y waring hindi mangyayari, kung kaya't pinaniwalaan. _Kredo quia absurdum_, ang sabi ni San Agustin. Nguni't ?wala ba si Simoun sa pista kagabi? ang tanong ni Sensia. Naroroon, ang sabi ni Momoy, nguni't naalaala ko nga pala! Umalis nang kami'y maghahapunan. Umalis upang kunin ang kaniyang handog sa kasal. Nguni't hindi ba kaibigan ng General? ?hindi ba kasama ni D. Timoteo? Opo, nakipagsama upang magawa ang pakay at nang mapatay ang lahat ng kastila. Ah! ani Sensia, ngayon ko nalinawan! Ang alin? Ayaw ninyong paniwalaan si tia Tentay. Si Simoun ay siyang diablo na nakabili sa kaluluwa ng lahat ng kastila.... sinasabi na ni tia Tentay! Si kapitana Loleng ay nag-antanda, hindi mapalagay na tiningnan ang mga bato na nanganganib siyang makitang maging baga; hinubad ni kapitang Toringoy ang sinsing na galing kay Simoun. Si Simoun ay nawala nang hindi nag-iwan ng bakas, ang dagdag ni Khikhoy; hinahanap siya ng guardia sibil. Oo! ang sabi ni Sensia, hanapin nila ang demonio! At nag-antanda. Ngayon nila nalinawan ang maraming bagay, ang malaking kayamanan ni Simoun, ang katangitanging amoy ng kaniyang bahay, amoy asupre. Si Binday, isa sa mga dalagang Orenda, mapaniwalain at kaigaigayang binibini, ay nakaalaalang nakakita ng mga apoy na bughaw sa bahay ng mag-aalahas, nang isang hapon na kasama ang ina'y naparoon sila upang mamili ng bato. Si Isagani'y taimtim na nakikingig, na walang kaimik-imik. Kaya pala, kagabi....! ang pabulong ni Momoy. Kagabi? ang ulit ni Sensia na may panibugho't nasang makaalam. Hindi makapangahas na makapagpatuloy si Momoy, nguni't nawala ang kaniyang takot dahil sa mukhang ipinatanaw sa kaniya ni Sensia. Kagabi, samantalang kami'y humahapon, ay nagkaroon ng isang gulo; ang ilaw sa kinakainan ng General ay namatay. Sinasabing ninakaw ng isang hindi nakilala kung sino ang lamparang handog ni Simoun. Isang magnanakaw? ?Isa sa mga _Mano Negra_? Si Isagani ay tumindig at nagpalakadlakad. At hindi nahuli? Lumundag sa ilog; walang nakakita sa kaniya. May nagsasabing kastila raw; anang iba'y insik; ang iba'y indio.... Inaakalang sa pamagitan ng lamparang iyon, ang tugon ni Khikhoy; ay pag-aalabin ang boong bahay, ang pulbura.... Muling nanginig si Momoy, nguni't nang makitang naramdaman ni Sensia ang kaniyang katakutan, ay tinangkang iayos. Sayang! ang bulalas na nilakasan ang loob, masama ang nagawa ng magnanakaw! Nangamatay sanang lahat.... Tiningnan siyang gulilat ni Sensia; ang mga babai'y nangag-angtanda. Si kapitang Toringoy na natatakot sa politika ay umanyong lalayo. Si Isagani ang tinungo ni Momoy. Kailan ma'y hindi mabuti ang kumuha ng hindi sariling ari, ang sagot ni Isagani na may matalinghagang ngiti; kung nalalaman lamang ng magnanakaw na iyon kung ano ang pinapakay at nakapag-isip sana, ay tunay na hindi gagawin ang gayon! At idinagdag matapos ang munting hinto: Pantayan man ng kahi't gaano'y hindi ako lalagay sa kalagayan niya. At nagpatuloy sila sa pagkukurokuro at pagpapalapalagay. Makaraan ang isang oras, ay nagpaalam na si Isagani sa mag-aanak upang manirahan na sa habang buhay sa piling ng kaniyang amain. XXXVIII KASAWIAN Si _Matanglawin_ ay siyang kilabot sa Luson. Ang kaniyang pangkat ay sisipot kung minsan sa isang lalawigang hindi inaakalang kaniyang lulusubin at kung minsan ay biglang susulpot sa isang lalawigang humahandang maglaban sa kaniya. Susunugin ang isang kabyawan sa Batangan, sisirain ang mga pananim; kinabukasan ay papatayin ang hukom pamayapa sa Tiani, sa isa pa'y lolooban ang isang bayan sa Kabite at kukunin ang lahat ng armas sa tribunal. Ang mga lalawigang panggitna, mula sa Tayabas hanggang Pangasinan, ay inaabot ng kaniyang mga kabangisan at ang kaniyang madugong pangalan ay umaabot hanggang Albay, sa timog, at sa hilaga'y hanggang Kagayan. Sapagka't inalisan ng sandata ang mga bayanbayan dahil sa pagkukulang ng tiwala ng isang mahinang pamahalaan ay nahuhulog sa kaniyang mga kamay na waring walang kabuluhang bihag; paglapit niya, ay iniiwan ng mga manananim ang kanilang mga bukid, ang mga hayop ay napupuksa at isang bakas na dugo at apoy ang nagiging tanda ng kaniyang pagdaraan. Hinahalay ni Matanglawin ang lahat ng mga mahihigpit na kautusang laban sa mga tulisan: walang napapahirapan sa mga kautusang yaon kundi ang mga naninirahan sa mga nayon, na kaniyang binibihag o sinasalanta kung naglalaban, o kung nakikipagkasundo sa kaniya ay ipinalalamog o ipinatatapon ng pamahalaan, kung sakaling dumarating sa pagtatapunan at hindi abutin ng malubhang sakuna sa paglalakbay. Dahil sa gayong kalagayan ay marami sa mga taga bukid ang sumasailalim sa kaniyang kapangyarihan. Sanhi sa kakilakilabot na kaparaanang ito, ang naghihingalo nang pangangalakal ng mga bayan ay nagpatuloy na namatay ng lubusan. Ang mayaman ay hindi makapangahas na makapaglakbay, at ang mahihirap ay natatakot na mahuli ng guardia sibil, na, dahil sa nauutusang umusig sa mga tulisan ay madalas na hinuhuli ang unang masumpungan at pinahihirapan ng katakot-takot. Sa kaniyang di karapatan, ang pamahalaan ay nagpapakita ng kalakasan sa mga taong kaniyang pinaghihinalaan, upang, sa kapapahirap, ay huwag mahalata ng mga bayan ang kaniyang kahinaan, ang takot na nagtatakda ng mga gayong kautusan. Isang hanay ng mga kaawaawang ito na pinaghihinalaan, mga anim o pito, na nangakabaliti ng abot siko at nangatataling wari'y piling nang tao, ay nangaglalakad isang tanghaling tapat sa isang daang namamaybay sa isang bundok, na dala ng sampu o labing dalawang guardia na nangakabaril. Lubhang matindi ang init. Ang mga bayoneta ay nagkikintaban sa araw, ang kanyon ng mga baril ay nag-iinit, at ang mga dahon ng sambong na nalalagay sa mga kapasete ay halos hindi makapagpahina sa tindi ng nakasusunog na araw sa buwan ng Mayo. Dahil sa hindi maikilos ang mga bisig at nangagkakadikitan, upang huwag gumamit ng maraming lubid, ay lumalakad ang mga huli na halos lahat ay walang takip sa ulo at mga walang sapin ang paa: mabuti na ang may isang panyong nakatali sa ulo. Hingal na hingal, hirap, punong puno ng alikabok na nagiging putik dahil sa pawis, ay nararamdamang natutunaw ang kanilang utak, may lumilipanang ilaw sa kaitaasan, mga badhang pula sa himpapawid. Ang kapataan at ang panghihina ay nalalarawan sa kanilang pagmumukha, ang paghihinagpis, ang pagkagalit, isang bagay na hindi mawari, tinging mamamatay na sumusumpa, taong naiinip sa buhay, sa sarili, na nagtutungayaw sa Dios.... Ang mga lalong nakapagtatagal ay itinutungo ang ulo, ikinukuskos ang mukha sa maruming likuran ng sinusundan upang mapahid ang pawis na tumatakip sa kanilang mga mata; ang marami'y pipilay-pilay. Kapag may nakaabala sa lakad dahil sa pagkadapa ay madidingig ang isang tungayaw at lalapit ang isang sundalo na iniwawasiwas ang isang sanga, na kinuha sa isang puno, at pinipilit na pinatitindig sa palo dito't palo doon. Sa gayo'y tumatakbo ang hanay, na, kaladkad ang nadapa na nagugumon sa alabok at umuungal na hinihinging siya'y patayin: sa isang pagkakataon ay napapatindig, napapatayo, at saka ipinatutuloy ang kaniyang paglakad na umiiyak na wari'y bata at isinusumpa ang oras na siya'y naging tao. Ang piling na tao ay maminsan minsang humihinto samantalang nangagsisiinom ang mga may dala sa kanila, at pagkatapos ay ipatutuloy ang lakad na ang bibig ay tuyo, ang pag-iisip ay madilim at ang puso'y puno ng paglait. Ang uhaw ay siyang pinakamunting bagay na inaalintana ng mga kaawaawang taong iyon. Lakad, mga anak ng p....! ang sigaw ng sundalo, na nakapagpanibagong lakas, na ibinigkas ang karaniwang lait ng mga pilipinong pinakadukha. At sumasagitsit ang sanga at tumatama sa likuran ng kahi't sino, ng lalong nalalapit, kung minsan ay tumatama sa isang mukha, nag-iiwan muna ng isang bakas, pagkatapos ay mapula, at mayamaya'y marumi dahil sa alikabok ng lansangan. Lakad mga duwag! ang sigaw sa wikang kastila na pinalalaking mabuti ang boses. Manga duwag! ang ulit ng alingawngaw ng bundok. At tinutulinan ang lakad ng mga duwag, sa silong ng langit na wari'y nagbabagang bakal, sa isang daang nakapapaso na iniaaboy ng mabukong sanga na naluluray sa malatay na balat. Ang lamig sa Siberia ay mabuti pa kay sa araw sa buwan ng Mayo sa Pilipinas! Gayon man, sa mga sundalo ay may isang namumuhi sa gayong mga kabangisang walang kapararakan: lumalakad ng walang imik at kunot ang kilay na waring masama ang loob. Sa kahulihulihan, nang makita na ang guardia ay hindi na nasisiyahan sa sanga kundi pinagsisipa pa ang mga huli na napaparapa, ay hindi na nakapagpigil at bugnot na sumigaw nang: Hoy, Mautang, bayaan mo na silang lumakad na mapayapa! Si Mautang ay lumingong napamangha. At ano ang mayroon sa iyo, Karolino? ang tanong. Sa ganang akin ay wala, nguni't naaawa ako! ang sagot ni Karolino; mga tao rin iyang kagaya natin! Napagkikilalang baguhan ka pa! ang pakli ni Mautang na tumawang may habag, kung gayo'y ano ang inaasal ninyo sa mga mahuli sa labanan? Mabuting di sapala kay sa ganiyan! ang sagot ni Karolino. Napahintong sandali si Mautang, at pagkatapos, waring nakatagpo ng isasagot ay panatag na tumugon, na: A, ang mga huli doon ay mga kaaway at lumalaban, samantalang ang mga ito ay.... ito'y mga kababayan natin! At lumapit na ibinulong kay Karolino: Napakahangal ka! Ginagawa sa kanila ang ganiyan upang magtangkang lumaban o tumanan, at sa gayon ay.... pung! Ang Karolino ay hindi sumagot. Ang isa sa mga huli ay namanhik na pahintulutan siyang tumigil sapagka't mayroon lamang gagawing kailangan. Ang pook na ito'y mapanganib! ang sagot ng kabo, na di mapalagay na tinitingnan ang bundok: sulong! Sulong! ang ulit ni Mautang. At humaging ang pamalo. Ang huli ay namilipit at tiningnan siya ng tinging may sumbat. Mabangis ka pa kay sa tunay na kastila ang sabi ng baliti. Tinugon siya ni Mautang ng ilang palo. Halos sabay doo'y humaging ang isang punlo na sinundan ng isang putok: nabitiwan ni Mautang ang baril, bumitiw ng isang tungayaw at matapos madala sa dibdib ang dalawang kamay ay umikit at bumagsak. Nakita siya ng huli na kumikisay sa alikabok at linalabasan ng dugo sa bibig. Tigil! ang sigaw ng kabo na biglang namutla. Ang mga sundalo'y huminto at tumingin sa kanilang paligid. Isang munting buga ng aso ang lumalabas sa isang kasukalan sa dakong itaas. Humaging ang isa pang punlo, nadingig ang isa pang putok at ang kabo'y namaluktot na nagtutungayaw at may sugat sa hita. Ang pulutong ay binabaka ng mga taong nangagkakanlong sa mga batong nasa kaitaasan. Ang kabo, lipos kagalitan, ay tumuro sa dako ng kumpol ng mga baliti, at sumigaw nang: _Fuego!_ Ang mga huli ay nangapaluhod, na puno ng sindak. Sa dahilang hindi maitaas ang mga kamay, ay nangagmamakaawang humahalik sa lupa at iniuuna ang ulo: may tumutukoy sa kanilang mga anak, may sa kaniyang ina na wala nang mag-aampon; ang isa'y nangangako ng salapi, binabanggit ng isa ang ngalan ng Dios, nguni't ang bunganga ng mga baril ay nakababa na at isang kakilakilabot na putok ang nagpapipi sa kanila. Sinimulan na ang pakikipagputukan sa mga nasa sa itaas na untiunting linaganapan ng aso. Dahil sa asong ito at sa kadalangan ng putok ay marahil hindi hihigit sa tatlo ang baril ng mga hindi nakikitang kalaban. Samantala naman ay sumasagupa at nagpapaputok ang mga sundalo, nangagkakanlong sa mga puno ng kahoy, humihiga at nagpupumilit na makapaitaas. Umiilandang ang mga putol-putol na bato, nababakli ang sanga ng mga puno, natutuklap ang lupa. Ang unang guardia na nagtangkang makapanhik ay gumulong na may tama ng punlo sa balikat. Ang lihim na kalaban ay nakalalamang dahil sa kinalalagyan; ang mga matatapang na guardia na hindi marunong tumakbo ay kaunti nang umurong, sapagka't nangahihinto at ayaw mangagsisulong. Ang pakikipaglabang iyon sa hindi nakikita ay nakasindak sa kanila. Wala silang nakikita kundi pawang aso lamang at batuhan; walang boses ng tao, ni anino man lamang; mawiwikang nakipaglaban sila sa bundok. Hale, Karolino! Nasaan ang katalasan mong tumudla, p....! ang sigaw ng kabo. Nang mga sandaling iyon ay isang lalaki ang sumipot sa ibabaw ng isang bato at ikinukumpay ang baril na hawak. Paputukan iyan! ang sigaw ng kabo na bumitiw ng isang malaswang tungayaw. Tatlong guardia ang sumunod, nguni't ang lalaki'y nakatayo rin; sumisigaw, nguni't hindi malinawan ang kaniyang sinasabi. Ang Karolino ay napahinto, na waring nakikilala ang anyong iyon na nababalot ng liwanag ng araw. Nguni't binantaan siya ng kabo na tatarakan kung hindi magpapaputok. Tumudla ang Karolino at nadingig ang isang putok. Ang taong nasa bato ay umikit at nawalang kasabay ang sigaw na nakatulig sa Karolino. Isang kilusan ang nangyari sa kagubatan na waring nagpanakbuhan ang mga naroroon. Sa gayo'y nangagsisalunga ang mga sundalo, na wala nang kalaban. Isa pang lalaki na ikinukumpay ang isang sibat ang sumipot sa ibabaw ng mga bato; pinaputukan ng mga sundalo, at ang lalaki'y unti unting napayuko, pumigil sa isang sanga, isa pang putok at lumagpak na pasubasob sa bato. Matuling nangagsipangunyapit ang mga sundalo, na inilagay sa dulo ng baril ang mga bayoneta at laan sa isang labanang subuan; ang Karolino'y siyang tanging dahandahan ang lakad, na ang tingin ay pasulingsuling, malamlam, na inaalala ang sigaw ng taong nabuwal dahil sa tama ng punlo. Ang unang dumating sa kaitaasan ay nakatagpo ng isang matandang naghihingalo, na nakatimbuwang sa bato; sinaksak sa katawan ng bayoneta nguni't hindi man lamang kumisap ang matanda: ang mata'y nakatitig sa Karolino, isang titig na hindi mawari, at sa tulong ng mabutong kamay ay may itinuturo sa kaniyang nasa likod ng mga bato. Ang mga sundalo'y nangapalingon at nakitang si Karolino ay maputlang maputla, nakanganga at sa paningin ay naglalarawan ng huling kislap ng pag-iisip. Nakilala ng Karolino, na dili iba't si Tano, ang anak ni kabisang Tales, na galing sa Karolinas, na ang naghihingalo ay ang kaniyang lelong, si matandang Selo, na, dahil sa hindi siya makausap ay naghahayag sa kaniya, sa tulong ng mga naghihingalong mata, ng isang kabuhayang lipus ng sakit. At nang bangkay na ay patuloy din sa pagtuturo ng isang bagay na nasa likod ng mga bato...... XXXIX Sa kaniyang ulilang tahanan, sa baybay ng dagat, na ang magalaw na ibabaw nito'y nakikita sa mga bukas na durungawan, na umaabot sa malayo, hanggang sa makiisa sa huling dako ng natatanaw, ay nililibang ni P. Florentino ang kaniyang pag-iisa sa pamag-itan ng pagtugtog sa armonium ng mga malulungkot at di masasayang tugtugin, na sinasaliwan ng maugong na alingawngaw ng mga alon at ng bulong ng mga sanga ng kagubatang kalapit. Manga tunog na mahahaba, malalakas, mahinagpis, na wari'y mga plegaria, kahi't matitindi, ang lumalabas sa matandang panugtog; si P. Florentino, na isang tunay na musiko, ay tumutugtog ng alinsunod sa biglang udyok ng kalooban at sa dahilang siya'y nag-iisa, ay ibinubulalas ang mga kalungkutang taglay ng kaniyang puso. Sadya ngang ang matanda'y malungkot. Ang kaniyang mabuting kaibigan na si D. Tiburkio de Espadana ay kaaalis pa lamang na umiilas sa pag-uusig ng asawa. Nang umagang iyon ay tumanggap ng isang sulat ng isang teniente ng guardia sibil, na ang sabi ay: "Minamahal kong Kapellan: Katatanggap ko pa lamang ng isang telegrama ng komandante na ang sinasabi'y: _espanol eskondido kasa Padre Florentino kojera remitira vivo muerto_. Sa dahilang ang telegrama ay lubhang maliwanag ay pagsabihan ninyo ang kaibigan upang huwag siyang matagpuan pagpariyan kong huhulihin siya sa ika walo ng gabi. Ang inyong tagisuyong, PEREZ." Sunugin ninyo ang sulat. A... a.... ang Viktorinang ito, ang Viktorinang ito! ang pautal-utal na sabi ni D. Tiburkio; a.... a.... ay mangyayaring umabot hanggang sa ako'y ipabaril. Hindi siya napigil ni P. Florentino: walang nahita sa pagpapaliwanag sa kaniya na ang ibig marahil sabihin ng salitang _kojera_ ay _kogera_; na ang kastilang nagtatago ay hindi mangyayaring si D. Tiburkio kundi si Simoun, na may dalawang araw pa lamang na kararating, na sugatan at waring pinag-uusig, na huminging patuluyin. Si D. Tiburkio ay hindi napahinuhod; ang _kojera_ ay ang kaniya ngang pagkapilay, ang tanda niya sa katawan: yaon ay pakana ni Viktorina na ibig siyang matagpuang patay o buhay, gaya ng isinulat ni Isagani buhat sa Maynila. At iniwan ng kaawaawang Ulises ang bahay ng pari upang magtago sa kubo ng isang mangangahoy. Walang pag-aalinlangan si P. Florentino na ang kastilang hinahanap ay ang manghihiyas na si Simoun. Mahiwaga ang kaniyang pagdating, dugoduguan, mapanglaw at patangpata, na siya ang may pasan sa kaniyang takba. Sa tulong ng malaya't masuyong pagpapatuloy ng mga pilipino ay tinanggap siya ng klerigo ng walang kaanoanomang kasiyasiyasat, at sa dahilang hindi pa umaabot sa kaniyang tainga ang mga nangyari sa Maynila ay hindi niya lubos na maisip ang gayong kalagayan. Ang tanging paghuhulong pumasok sa kaniyang pag-iisip ay ang pangyayari, na sa dahilang umalis na ang General, ang kaibigan at nag-aampon sa mag-aalahas, marahil ang mga kagalit nito, ang mga pinaslang, ang mga napinsalaan, ay nangagsipagbangon ngayon na sumisigaw ng higanti, at siya'y pinag-uusig ng samantalang General upang makuha sa kaniya ang kayamanang naipon. Iyan ang sanhi ng pagtatanan! Nguni't ang kaniyang mga sugat ay ?saan nagbuhat? ?Nagtangka kayang magpakamatay? ?yaon kaya'y anak ng paghihiganti? ?anak kaya ng isang kapusukan, gaya ng ibig ipahiwatig ni Simoun? ?Tinanggap kaya niya yaon sa pag-ilas sa mga kawal na umuusig sa kaniya? Ang huling paghuhulong ito ang siyang inaakala niyang siyang lalong nalalapit marahil sa katotohanan. Nakatulong pa sa pagpapatibay sa gayong paghuhulo ang telegrama na katatanggap pa lamang niya at ang pagmamatigas ni Simoun sa mula't mula pa na ayaw pagamot sa medikong nasa pangulong bayan ng lalawigan. Ang tanging tinatanggap ng mag-aalahas ay ang pangangalaga ni D. Tiburkio at yaon pa man ay napaghahalatang wala siyang tiwala. Sa pangyayaring ito'y itinatanong sa sarili ni P. Florentino ?ano ang dapat niyang gawin pagdating ng guardia sibil na huhuli kay Simoun? Sa kalagayan ng may sakit ay hindi mangyayari ang gumalaw at lalo pa manding hindi mangyayari ang maglakbay ng mahaba.... Nguni't sinasabi ng telegrama na patay o buhay...... Si P. Florentino ay huminto sa pagtugtog at lumapit sa durungawan upang tanawin ang dagat. Ang patag na ibabaw, na wala ni isa mang daong, ni isa mang layag, ay walang maiudyok sa kaniya. Ang pulong maliit na natatanaw na nag-iisa sa malayo, ay walang sinasabi sa kaniya kundi ang taglay na pag-iisa at lalo pa manding nagpapakilala nang pagkaulila ng tinatanaw na kalawakan. Ang walang hanggang kalawakan kung minsan ay pipingpipi. Tinangka ng matandang hulaan ang ngiting malungkot at pakutya na isinalubong ni Simoun sa balitang siya'y huhulihin. ?Ano ang kahulugan ng ngiting iyon? ?At ang isa pang ngiti, na lalo pang malungkot at pakutya nang mabatid na sa ika walo pa ng gabi magsisidating? ?Ano ang ibig sabihin ng hiwagang iyon? ?Bakit ayaw magtago si Simoun? Sumaalaala niya yaong bantog na tinuran ni San Juan Krisostomo nang ipinagtanggol ang _eunuko_ na si Eutropio: "!Kailan man ay hindi naging lalong kapit na di gaya ngayon sabihing: Kapalaluan ng mga kapalaluan at ang lahat ay kapalaluan!" Oo, ang Simoung yaon na napakayaman, makapangyarihan, kinatatakutan, nang wala pang iisang linggo ang nakararaan, ngayon, ay sawing kapalaran pa kay Eutropio, humahanap ng matutuluyan, at hindi sa mga dambana ng isang simbahan, kundi sa dukhang bahay ng isang klerigong indio, na liblib sa kagubatan, sa ulilang baybay ng dagat! Kapalaluan ng mga kapalaluan at ang lahat ay kapalaluan! At ang taong yaon, sa loob ng ilang oras, ay huhulihin, aalisin sa hihigang kinahihiligan, na di igagalang ang kaniyang kalagayan, di bibigyang halaga ang kaniyang mga sugat, sa _patay_ o _buhay_ ay hinihingi siya ng kaniyang mga kaaway! ?Papano ang pagliligtas sa kaniya? ?Saan matatagpo ang mga bigkas na nakaaakit ng obispo sa Konstantinopla? Ano ang kapangyarihan ng kaniyang mga dukhang salita, ang salita ng isang klerigong indio, na ang kaniyang kaapihan ay waring ikinagagalak at iniuudyok pa nga ng Simoung iyon nang panahong siya'y nagtatagumpay. Hindi na naaalaala ni P. Florentino ang pawalang bahalang pagtanggap sa kaniya ng manghihiyas, na may dalawang buwan pa lamang ang nakararaan, nang siya'y pinakiusapan tungkol kay Isagani na nahuli dahil sa isang walang hunos diling sigabo ng kalooban; nalimot ang pagsusumakit ni Simoun upang madali ang pag-aasawa ni Paulita, pag-aasawang siyang nag-aboy kay Isagani sa isang matinding pag-ilag sa kapuwa tao, na siyang ikinababalino ng amain: nalimot ni P. Florentino ang lahat, at walang naaalaala kundi ang kalagayan ng may sakit, ang kaniyang katungkulan sa pagka may bahay, at sinasaliksik ang kaniyang pag-iisip, ?Dapat niyang itago upang huwag masunod ang nasa ng may kapangyarihan? Nguni't ang may katawan ay walang kaligaligalig: ngumingiti.... Ito ang sumasaisip ng mabuting matanda nang dumating ang isang alila at sinabi sa kaniyang ibig siyang makausap ng may sakit. Tumungo sa kanugnog na silid, na malinis at maaliwalas na tahanan, na ang pinakasahig ay malalapad na tablang makikintab at makikinis, na may malalaki't mabibigat na sillon, na may matandang ayos, walang barnis ni mga dibuho. Sa isang dako ay may isang katreng kamagong na may kaniyang apat na haliging pumipigil sa lalagyan ng kulambo, at sa siping ay may isang mesa na puno ng mga botella, hilatsa ng mga putol putol na kayo. Ang isang luhuran sa dakong ibaba ng isang Kristo at isang munting aklatan ang nagpapakilalang yaon ang silid ng pari, na ipinagamit sa tumuloy, alinsunod sa ugaling pagpapatuloy ng mga pilipino na ipagkaloob sa nanunuluyan ang lalong masarap na pagkain, ang lalong mabuting silid at ang lalong mabuting hihigan sa loob ng bahay. Nang makitang bukas na bukas ang lahat ng durungawan upang bayaang makapasok ang dalisay na hangin sa dagat at ang alingawngaw ng kaniyang walang patid na hinagpis, ay walang makapagsasabi sa Pilipinas na doo'y may isang may karamdaman, sapagka't nakaugaliang ilapat ang mga bintana at sampu ng lalong maliliit na puang kailan pa ma't may isang sinisipon o kaya'y nagdaramdam ng munting sakit ng ulo na walang kakabukabuluhan. Tumingin si P. Florentino sa dako ng hihigan at namangha siya nang makitang wala na sa mukha ng may sakit ang anyong palagay at pakutya. Isang lihim na sakit ang wari'y nagpapakunot sa kaniyang kilay, sa kaniyang paningin ay namamalas ang di kapalagayang loob at ang kaniyang bibig ay napapangiwi dahil sa isang ngiting lipos ng sakit. Nahihirapan baga kayo, ginoong Simoun? ang masuyong tanong ng paring lumapit. Kaunti, nguni't sa loob ng ilang sandali, ay matatapos na ang paghihirap ko ang tugon na iginalaw ang ulo. Sindak na pinapagduop ni P. Florentino ang mga kamay, dahil sa waring nakilala ang kakilakilabot na katotohanan. Ano ang ginawa ninyo, Dios ko? ?Ano ang inyong ininom? at iniunat ang kamay sa dakong kinalalagyan ng mga botella. Wala nang magagawa! wala ng lunas! ang sagot sa tulong ng kasakitsakit na ngiti ano ang ibig ninyong gawin ko? bago tumugtog ang ika walo... Sa patay o sa buhay.... patay ay oo, nguni't buhay ay hindi. Dios ko, Dios ko! ?ano ang ginawa ninyo? Huminahon kayo ang putol ng may sakit sa tulong ng isang galaw ng mukha ang nagawa'y nagawa na. Hindi dapat na ako'y mahulog na buhay sa kamay ng sino man.... maaaring makuha ang aking lihim. Huwag kayong magambala, huwag kayong malito, wala nang magagawa.... Pakinggan ninyo ako! Sasapit na ang gabi at kailangang huwag mag-aksaya ng panahon.... kailangan kong sabihin sa inyo ang aking lihim, kailangan kong ipagkatiwala sa inyo ang huli kong nasa.... kailangan kong makilala ninyo ang aking kabuhayan.... Sa mga sandaling ito na katangitangi ay ibig kong iibis sa akin ang isang pasanin, ibig kong paliwanagan ninyo sa akin ang isang pag-aalinlangan.... kayong may malaking pananalig sa Dios.... ibig kong sabihin ninyo sa akin kung may isang Dios! Nguni't isang panglunas sa lason, ginoong Simoun.... mayroon akong _apomorfina_.... mayroon akong _eter_, _kloroformo_.... At humahanap ang pari ng isang botella hanggang si Simoun ay yamot na sumigaw. Wala nang mangyayari.... wala nang mangyayari! Huwag kayong magaksaya ng panahon! Yayaon akong dala ang aking lihim. Ang klerigo'y litong nagpatiluhod sa kaniyang _reklinatorio_, nanalangin sa paanan ng Kristo, isinubsob ang mukha sa dalawang kamay at pagkatapos ay tumindig na walang imik at kagalanggalang na waring tinanggap sa kaniyang Dios ang boong bagsik, ang boong sanghaya, ang boong kapangyarihan ng isang Hukom ng mga budhi. Inilapit ang isang sillon sa dakong ulunan ng may sakit at humandang makingig. Sa mga unang salitang ibinulong sa kaniya ni Simoun, nang sabihin sa kaniya ang tunay na pangalan, ay napaurong ang matandang pari at tiningnang lipus sindak ang kaharap. Ang may sakit ay malungkot na ngumiti. Dahil sa pagkakabigla ay hindi nasupil ang sarili, nguni't madaling nakapagpigil, at matapos na matakpan ng panyo ang mukha ay muling tumungo upang makingig. Isinalaysay ni Simoun ang kaniyang kasakitsakit na kabuhayan, ang pangyayaring may labing tatlong taon na, nang magbalik siyang galing sa Europa, na puno ng pag-asa at magagandang pangarap, ay umuwi siya upang makasal sa isang binibining iniirog, at laan sa paggawa ng kabutihan at magpatawad sa lahat nang gumagawa sa kaniya ng masama, bayaan lamang siyang mabuhay nang mapayapa. Hindi nagkagayon. Isang mahiwagang kamay ang nag-aboy sa kaniya sa gitna ng isang kaguluhang gawagawa ng kaniyang kalaban; pangalan, yaman, pag-ibig, kinabukasan, kalayaan, nawala sa kaniya ang lahat at nakaligtas lamang sa kamatayan dahil sa kagitingan ng isang kaibigan. Sa gayo'y isinumpa niyang maghihiganti. Nagtanan siyang dala ang kayamanan ng kaniyang kaanak, na nababaon sa isang gubat, nagtungo sa ibang lupain at inatupag niya ang pangangalakal. Nakilahok sa himagsikan sa Kuba, na tinulungan ang magkabilang pangkat, nguni't saan man, siya'y nakikinabang. Doon niya nakilala ang General, na noo'y komandante, na naging kakilala niya dahil sa pangungutang sa kaniya at pagkatapos ay naging kaibigan dahil sa ilang kataksilang ginawa na alam ng magaalahas ang lihim. Siya, sa tulong ng salapi ay nakuha niyang maparito ang General, at nang nasa Pilipinas na ay ginawa niyang isang bulag na kasangkapan at iniaboy niya sa paggawa ng lahat ng kasamaan na ang ginawa niyang pain ay ang walang habas na katakawan sa salapi. Ang pangungumpisal ay naging mahaba at mabigat, nguni't sa boong hinabahaba ay hindi nagpahalata ng anomang pagkakagulat ang nagpapakumpisal at bibihirang pinatlangan ang may sakit. Gabi na nang si P. Florentino, ay tumindig na pinapahid ang pawis sa mukha at nag-isip. Mahiwagang kadiliman ang naghahari sa loob ng silid, na pinupuno ng sinag ng buwan, na pumapasok sa mga durungawan, ng liwanag na malamlam at panganganinag na wari'y singaw. Sa gitna ng katahimikan, ang tingig ng pari ay nadingig na malungkot, banayad, nguni't mahimok: Patatawarin kayo ng Dios, ginoong.... Simoun, ang sabi: batid Niyang tayo'y anak sa pagkakamali, nakita Niya ang inyong tiniis, at sa pagpapahintulot na matagpuan ninyo ang kaparusahan ng inyong mga sala sa pagtatamo ng kamatayan sa kamay din ng mga iniaboy ninyo, ay nakikita natin ang Kaniyang walang hanggang awa! Siya ang sumirang isa-isa sa inyong mga paraan, ang lalong mabubuti ang pagkakabalak, ang una sa pagkamatay ni Maria Klara, makaraan yaon ay dahil sa isang pagkakalingat, at pagkatapos ay sa isang paraang lubhang mahiwaga.... !sundin natin ang kaniyang kalooban at pasalamatan natin Siya! Sa ganang inyo, ang mahinang sagot ng maysakit, ang kalooban niya ay, na, ang mga pulong ito'y.... Magpatuloy sa kalagayang kinasasadlakan? ang dugtong ng klerigo nang makitang ang isa'y huminto. Hindi ko maalaman, ginoo; hindi ko mataho ang inaakala noong Hindi malirip! Batid kong hindi pinabayaan sa mga mahihigpit na sandali ang mga bayang nananangan sa Kaniya at Siya ang ginawang hukom ng kanilang pagkasiil; alam ko na ang Kaniyang bisig ay hindi nawala kailan man kapag niyuyurakan na ang katwiran at ubos na ang lahat ng paraan, ay humawak na ng sandata ang sinisiil at nakipaglaban nang dahil sa kaniyang tahanan, dahil sa kaniyang asawa, dahil sa kaniyang mga anak, dahil sa kaniyang mga di maitatakwil na karapatan, na, gaya ng sabi ng makatang aleman, ay kumikinang ng walang pagkaagnas at matibay doon sa kaitaasan ng mga walang pagkapawing mga bituin! Hindi, ang Dios na siyang katwiran, ay hindi mangyayaring magpabaya sa kaniyang layon, ang layong kalayaan na kung wala ay wala namang katwiran! Kung gayon ay bakit ipinagkait sa akin ang kaniyang tulong? ang tanong ng tingig ng maysakit, na lipus hinanakit. Sapagka't pinili ninyo ang isang paraan na hindi Niya masasang-ayunan! ang sagot ng pari na matigas ang boses ang kaluwalhatiang pagliligtas sa isang bayan ay hindi kakamtin ng isang nakatulong sa pagpapahirap sa kaniya! Inakala ninyong ang dinungisan at sinira ng pagkakasala at kasamaan ay nangyayaring malinis at mailigtas ng isa ring pagkakasala at isa ring kasamaan! Kamalian! Ang pagtatanim ay walang ibubunga kundi kakilakilabot na anyo; ang sala ay mga salarin; tanging ang pag-ibig ang nakagagawa ng mga bagay na kahangahanga, ang kabaitan lamang ang nakapagliligtas! Hindi; kung balang araw, ang ating bayan ay magiging malaya ay hindi dahil sa masasamang hilig at pagkakasala, hindi sa paraang pasamain ang kaniyang mga anak, dayain ang ilan, bigyan ng salapi ang iba, hindi; ang kaligtasan ay may kahulugang kabanalan, ang kabanalan ay pagtitiis at pag-ibig. Siya! tinatanggap ko ang inyong sabi, ang tugon ng maysakit, makaraan ang isang sandali; ako'y namali; nguni't sa dahilang ako'y namali ?ay ipagkakait na ba ng Dios na iyan ang kalayaan sa isang bayan at ililigtas ang maraming lalo pang salarin kay sa akin? ?ano na lamang ang kamalian ko sa piling ng mga pagkakasala ng mga namamahala? ?Bakit pahahalagahan pa ng Dios na iyan ang aking kabuktutan kay sa mga daing ng napakaraming walang sala? ?Bakit hindi ako sinugatan at pinagtagumpay pagkatapos ang bayan? ?Bakit binabayaang magtiis ang gayong karaming mga karapatdapat at mga tapat na loob at nasisiyahang walang katigatigatig sa kanilang mga paghihirap? Ang mga tapat na loob at ang mga karapatdapat ay kailangang mangagtiis upang ang kanilang mga adhika'y makilala't lumaganap! Kailangang iwaksi o basagin ang sisidlan upang halimuyak ang bango, kailangang pingkiin ang bato upang sumipot ang apoy! Mayroon ding pasiya ng kalangitan sa mga paguusig ng mga maniniil, ginoong Simoun! Alam ko, ang bulong ng may sakit kaya nga't inudyukan ko ang kabangisan.... Tunay, kaibigan ko, nguni't ang lalong maraming sumabog ay ang may taglay na kabulukan! Pinalusog ninyo ang kabulukan sa kapamayanan nang hindi naghasik ng anomang adhikain. Sa pagtitiim na iyan ng mga masasamang hilig ay walang sisipot kundi ang pananawa, at kung mayroon mang biglang sumipot, ay hindi mangyayaring hindi kabuti lamang, sapagka't sa biglabiglaan ay walang sisipot sa layak kundi ang kabuti. Tunay nga't ang mga masasamang hilig ng isang pamahalaan ay makamamatay sa kaniya, nguni't pumapatay din naman sa kapisanang pinangyayarihan ng gayon. Sa isang pamahalaan na may masamang hilig ay bagay ang isang bayang walang tuus; sa pangasiwaang walang budhi ay mga mamamayang maninibad at mapangayupapa sa loob ng bayan, nguni't mga tulisan at magnanakaw sa mga kabundukan! Kung ano ang panginoon, gayon ang alipin. Kung ano ang pamahalaan, gayon ang bayan. Naghari ang sandaling pananahimik. Kung gayo'y ?ano ang nararapat gawin? ang tanong ng tingig ng may sakit. Magtiis at gumawa! Magtiis.... gumawa! ang malungkot na ulit ng may sakit ah! madaling sabihin iyan kapag hindi nagtitiis.... kapag ang paggawa ay pinapagkakamit ng ganting-pala!.... Kung hinihingan ng inyong Dios ang tao ng gayong karaming mga paghihirap, ang taong babahagya nang makapanangan sa kasalukuyan at nag-aalinlangan sa mangyayari sa kinabukasan; kung nakakita lamang kayo ng gaya ng mga napagkita kong mga maralita, mga kahabaghabag na nangagbata ng katakot-takot na pahirap dahil sa mga pagkakasalang hindi nila ginawa, mga pagpatay upang mapagtakpan ang sala ng iba o ang di kasapatan sa panunungkulan, mga kaawaawang ama na inagaw sa kanilang tahanan upang gumawa ng walang kapararakan sa mga lansangan na nasisira sa tuwing umaga at waring naglilibang lamang sa pagsusugba sa mga boo boong magkakaanak sa karalitaan.... !ah! magtiis.... gumawa.... siyang kalooban ng Dios! Papanaligin ninyo sila na ang kanilang pagkamatay ay siya nilang kaligtasan, na ang kanilang paggawa ay siyang ikagiginhawa ng kanilang tahanan! Magtiis.... gumawa.... ?Anong Dios iyan? Isang Dios na lubhang matapat, ginoong Simoun ang sagot ng pari; isang Dios na nagpaparusa sa kakulangan natin sa pananalig, sa ating masasamang hilig, sa munting pagpapahalaga natin sa karangalan, sa ating pagkamamamayan.... Pinababayaan natin at tayo'y nagiging katulong ng masamang hilig, kung minsan pa'y ating pinupuri ang gayon; kaya't dapat, lubhang nararapat na batahin natin ang ibubunga at batahin din naman ng ating mga anak. Ang Dios ng kalayaan, ginoong Simoun, na siyang nag-uutos sa ating ibigin ito, at ginagawang maging mabigat sa atin ang pasanin; isang Dios ng kaawaan, ng pagpapantaypantay, na sabay sa pagpaparusa sa atin ay pinabubuti tayo, at ang binibigyan lamang ng mabuting kalagayan ay yaong nararapat bigyan dahil sa kaniyang pagsusumakit; ang paaralan ng pagtitiis ay nakapagpapatibay, ang kaparangan ng tunggalian ay nakapagpapalakas sa mga kaluluwa. Hindi ko ibig sabihin na ang ating kalayaan ay tuklasin sa talas ng sandata; ang espada ay di lubhang kagamitan sa mga bagong kabuhayan, nguni't, oo, ating tutuklasin sa pamagitan ng karapatan, sa pamagitan ng pagpapataas ng uri ng katwiran at ng karangalan ng tao, na ibigin ang tapat, ang mabuti, ang dakila, hanggang sa mamatay ng dahil dito, at kapag ang isang bayan ay nakasapit na sa gayong kalagayan, ang Dios ay nagbibigay ng sandata, at lumalagpak ang mga diosdiosan, lumalagpak ang mga maniniil na wari'y mga kastilyong baraha at kumikinang ang kalayaan na kasabay ng unang liwayway! Ang ating kasamaan ay sa atin din buhat, huwag nating sisihin ang kahi't sino. Kung nakikita ng Espana na tayo'y hindi lubhang masunurin sa pagpapahirap, at handa sa pakikipagtunggali at pagtitiis ng dahil sa ating mga karapatan, ang Espana ay siya nang unaunang magbibigay sa atin ng kalayaan, sapagka't kapag ang bunga ng paglilihi ay dumating na sa pagkahinog ay !kahabaghabag ang inang magtangkang doo'y lumunod! Subali't samantalang ang bayang pilipino ay wala pang sapat na katigasang loob upang ipahayag, na mataas ang noo at lantad ang dibdib, ang kaniyang karapatan sa pamamayan at patibayan ito sa pamagitan ng mga paghihirap, ng kaniyang sariling dugo; samantalang nakikita natin ang ating mga kababayan, sa kanilang sariling pamumuhay ay magdamdam hiya sa sariling kalooban, madingig ang sigaw ng kaniyang budhi na nagbabalikwas at tumututol, at sa lantarang pamumuhay ay hindi umimik, makisama sa pumapaslang upang kutyain ang pinaslang; samantalang nakikita nating naninirahan sa labis na paglingap sa sarili at pinupuri sa tulong ng pilit na ngiti ang lalong mahahalay na kagagawan, at nagmamakaawang hinihingi, sa pamagitan ng tingin, ang isang bahagi ng napala ?ano't bibigyan sila ng kalayaan? Sa piling ng Espana o hiwalay sa Espana sila'y hindi mag-iiba, at marahil, marahil ay lalo pang sasama! ?Ano ang kailangan ng pag-sasarili kung ang mga alipin sa ngayon ay siyang magiging maniniil bukas? At gayon nga ang kauuwian nila sapagka't umiibig sa paniniil ang sumasailalim nito! Ginoong Simoun, samantalang ang ating bayan ay hindi pa nahahanda, samantalang tumutungo sa labanan nang nadadaya o naiaaboy, na walang lubos na kaalaman sa gagawin, ay masisira ang lalong matalinong pagtatangka at mabuti pa nga ang masira sapagka't ?ano't ibibigay ang asawa sa lalaki kung hindi lubos na iniirog at hindi nalalaang magpakamatay nang dahil sa kaniya? Naramdaman ni P. Florentino na pinigilan ng may sakit ang kaniyang kamay at pinisil; huminto na inantay na magsalita, nguni't ang tanging naramdaman niya ay ang dalawa pang pisil, nakadingig ng isang buntonghininga at mahabang katahimikan ang naghari sa loob ng silid. Ang dagat lamang, na ang mga alon ay nangagsilaki dahil sa hangin sa gabi na waring nagising sa init ng umaga, ang nagtatapon ng kaniyang paos na ungol, ng kaniyang walang katapusang awit, pag bayo sa mga nagtayong talampas. Ang buwan, na wala nang kalabang araw, ay payapang nagtatalik sa langit, at ang mga puno sa gubat na nangagyuyukuan ay nagsasalaysayan ng kanilang matatandang alamat sa pamag-itan ng mahiwagang bulungan na ipinaghahatidhatiran ng hangin. Nang makitang walang sinasabi sa kaniya ang may sakit, si Padre Florentino ay bumulong na wari'y natutubigan dahil sa isang iniisip: Nasaan ang kabataan na maglalaan ng kanilang mga magagandang sandali, mga pangarap at kasigabuhan sa ikabubuti ng kanilang bayan? ?Nasaan ang malingap na magbububo ng kaniyang dugo upang hugasan ang ganiyang maraming kahihiyan, ang gayon karaming pagkakasala, ang gayon karaming bagay na kamuhimuhi? Malinis at walang bahid dungis ang kailangang maging buhay na alay upang ang handog ay maging karapatdapat!.... ?Saan kayo nangaroon, mga kabinataan, na magtataglay ng lakas ng buhay na tumanan na sa aming mga ugat, ang kalinisan ng mga pagkukuro na nadungisan sa aming mga kaisipan at ang lagablab ng sigabo na namatay na sa aming mga puso?.... Inaantay namin kayo, oh mga binata, halikayo at kayo'y aming inaantay! At sa dahilang naramdamang ang kaniyang mga mata'y pinangingiliran ng luha ay binitiwan ang kamay ng maysakit, tumindig at lumapit sa durungawan upang tanawin ang malawak na dagat. Ilang mahinang katog sa pintuan ang pumukaw sa kaniya sa gayong pag-iisip. Yaon ay ang alila na nagtatanong kung magsisindi ng ilaw. Nang ang pari'y lumapit sa may sakit at nakita ito, sa tulong ng liwanag ng lampara, na hindi kumikilos, nakapikit ang mga mata, ang kamay na pumigil sa kaniyang kamay ay nakabuka at nalalahad sa gilid ng hihigan, ay inakala niyang natutulog; nguni't nang maramdamang hindi humihinga, ay marahan niyang hinipo at saka pa lamang nahalatang patay: unti-unti nang lumalamig. Nang magkagayo'y lumuhod at nanalangin. Nang tumindig at pinagmasdan ang bangkay na sa mukha'y nababakas ang isang matinding hapis, ang sakit ng isang boong buhay na walang kabuluhan, na tinaglay hanggang sa dako pa roon ng kamatayan, ay nangilabot ang matanda at bumulong na: Kaawaan nawa ng Dios ang mga nagliko sa kaniya ng daan! At samantalang ang mga alilang tinawag niya ay nangagsisiluhod at nangagdadasal ng patungkol sa namatay, mga alilang maurira at nangalilibang sa pagtingin sa hihigan at inuulit-ulit ang mga sunod sunod na _requiem_, ay kinuha ni P. Florentino sa tataguan ang bantog na takbang bakal na kinalalagyan ng malaking kayamanan ni Simoun. Ilang sandaling nag-alinlangan, datapwa'y biglang pumanaog sa hagdanang dala ang takba, na may tangka nang gagawin, tinungo ang batong laging inuupan ni Isagani upang siyasatin ang kailaliman ng dagat. Tumingin si P. Florentino sa dako ng kaniyang paanan. Sa ibaba'y nakikita ang paghampas sa mga ukab ng bato ng mga maiitim na alon ng Pasipiko, na lumilikha ng mauugong na kulog, na sabay sa pagniningning na wari'y apoy ng mga alon at mga bula, dahil sa tama ng sinag ng buwan, na wari'y dakotdakot na brillante na inihahagis sa hangin ng isang gawi ng kailaliman. Tumanaw sa boo niyang paligid. Nag-iisa siya. Ang ulilang baybayin ay nagtatapos sa malayo na wari'y isang paguulap, na pinapawi unti-unti ng buwan hanggang sa makiisa sa lalong malayong dako na abot ng tanaw. Ang kagubatan ay bumubulong ng mga tingig na walang linaw. Sa gayo'y inihagis ng matanda na itinapon sa dagat ang takba, sa tulong ng kaniyang malalakas na bisig. Umikit na makailan at matuling tumungo sa kailaliman na gumuhit ng pabalantok at naglarawan sa kaniyang makinis na ibabaw ng ilang malamlam na sinag ng buwan. Nakita ng matanda ang pagtilampon ng mga patak, nakadingig ng isang buluwak at naghilom ang tubig matapos malamon ang kayamanan. Nag-antabay ng ilang sandali upang tingnan kung may isasauli ang kailaliman, nguni't muling naghilom ang mga alon na mahiwagang gaya ng dati, at hindi naragdagan ng isa mang kuton ang kaniyang kulot na ibabaw, na waring sa nilapadlapad ng dagat ay walang nahulog kundi isang munting bato lamang. Itago ka ng Kalikasan sa kailaliman na kasama ng mga korales at mga perlas ng kaniyang walang pagkapawing mga dagat! ang sabi ng klerigo na iniunat ang kamay. Kapag sa isang banal at mataas na layon ay kakailanganin ka ng mga tao, ay matututuhan kang kunin ng Dios sa sinapupunan ng mga alon.... Samantala, diyan ay hindi ka makagagawa ng kasamaan, hindi mo ililiko ang katwiran, hindi ka mag-uudyok sa kasakiman!....
